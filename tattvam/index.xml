<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;तत्त्वम् on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/</link>
    <description>Recent content in &#43;तत्त्वम् on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/index.xml" rel="self" type="application/rss+xml" />
    <item>
      <title>अध्यात्मचिन्ता</title>
      <link>https://vishvAsa.github.io/rAmAnujIyam/tattvam/sundara-jAmAtR-adhyAtma-chintA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/sundara-jAmAtR-adhyAtma-chintA/</guid>
      <description>&lt;p&gt;श्रीमते रामानुजाय नमः ॥&lt;br&gt;&#xA;श्रीवादिकेसरिसुन्दरजामातृमुनिविरचिता&lt;br&gt;&#xA;अध्यात्मचिन्ता ॥&lt;/p&gt;&#xA;&lt;p&gt;सुन्दरजामातृमुनेः प्रपद्ये चरणाम्बुजम् ।&lt;br&gt;&#xA;संसारार्णवसम्मग्नजन्तुसन्तारपोतकम् ॥&lt;/p&gt;&#xA;&lt;p&gt;नमोऽस्त्वस्मद्गुरुभ्यश्च तद्गुरुभ्यस्तथा नमः।&lt;br&gt;&#xA;परमेभ्यो गुरुभ्यश्च निखिलेभ्यो नमो नमः॥ १ ॥&lt;br&gt;&#xA;नमो रामानुजायेदं पूर्णाय महते नमः।&lt;br&gt;&#xA;यामुनाय मुनीन्द्राय नमस्सर्वार्थवेदिने॥ २ ॥&lt;br&gt;&#xA;नमोऽस्तु राममिश्राय पुण्डरीकदृशे नमः।&lt;br&gt;&#xA;नाथाय मुनये नित्यं नमः परमयोगिने॥ ३ ॥&lt;br&gt;&#xA;आद्याय कुलनाथाय नमोऽस्तु शठवैरिणे।&lt;br&gt;&#xA;नमः सेनाधिपतये ज्ञानयाथात्म्यवेदिने ॥ ४ ॥&lt;br&gt;&#xA;श्रियै श्रीशानपायिन्यै जगन्मात्रे नमो नमः।&lt;br&gt;&#xA;श्रीधरायादिगुरवे नमो भूयो नमो नमः ॥ ५ ॥&lt;br&gt;&#xA;इत्थं संचिन्त्य मनसा शुभां गुरुपरम्पराम्।&lt;br&gt;&#xA;अध्यात्मविषयां चिन्तां करोम्यात्मविशुध्दये॥ ६॥&lt;br&gt;&#xA;आत्मा न देवो न नरो न तिर्यक् स्थावरो न च ।&lt;br&gt;&#xA;न देहो नेन्द्रियन्नैव मनः प्राणो न नापि धीः॥ ७ ॥&lt;br&gt;&#xA;न जडो न विकारी च ज्ञानमात्रात्मको न च ।&lt;br&gt;&#xA;स्वस्मै स्वयंप्रकाशः स्यादेकरूपस्वरूपभाक्॥ ८ ॥&lt;br&gt;&#xA;चेतनो व्याप्तिशीलश्च चिदानन्दात्मकस्तथा।&lt;br&gt;&#xA;अहमर्थः प्रतिक्षेत्रं भिन्नोऽणुर्नित्यनिर्मलः॥ ९ ॥&lt;br&gt;&#xA;तथा ज्ञातृत्वकर्तृत्वभोक्तृत्वनिजधर्मकः।&lt;br&gt;&#xA;परमात्मैकशेषत्वस्वभावस्सर्वदा स्वतः॥ १० ॥&lt;br&gt;&#xA;एवं सामान्यतः सिद्धनिजाकारयुतोऽप्यहम्।&lt;br&gt;&#xA;अनादेर्गुणमायायाः बलेनैव तिरोहितः॥ ११ ॥&lt;br&gt;&#xA;अप्रकाशनिजाकारो नित्यमान्द्यमुपेयिवान्।&lt;br&gt;&#xA;अपथे कर्मपाशेन कृश्यमाणो निराश्रयः॥ १२ ॥&lt;br&gt;&#xA;अजानन्ननुकूलञ्च प्रतिकूलं तथात्मनः ।&lt;br&gt;&#xA;अन्यथा तत्तदारोप्यरागद्वेषौ प्रवर्तयन्॥ १३ ॥&lt;br&gt;&#xA;अकृत्यकरणादावप्यत्यन्तोद्भटवृत्तिकः।&lt;br&gt;&#xA;मत्तप्रमत्तोन्मतानां वर्ते सदृशचेष्टितः॥ १४ ॥&lt;br&gt;&#xA;गर्भजन्माद्यवस्थासु दुःखमत्यन्तदुस्सहम्।&lt;br&gt;&#xA;न किञ्चिद्गणयन्नित्यं चरामीन्द्रियगोचरे॥ १५ ॥&lt;br&gt;&#xA;एवं विषयतृष्णाया विरागस्य जरा मम।&lt;br&gt;&#xA;तद्भोगे करणानां च शैथिल्यं कुरुते भृशम्॥ १६ ॥&lt;br&gt;&#xA;तथा तु तृष्णामाहात्म्यात् करणानामपाटवात्।&lt;br&gt;&#xA;भोगालाभसमुद्भूतः शोकोऽपि भवति ध्रुवम्॥ १७ ॥&lt;br&gt;&#xA;तथा पुत्रकळत्रादिबन्धुवर्गावमानजम्।&lt;br&gt;&#xA;दुःखं दुस्सहमेवापि सहन्नत्राप्रतिक्रियः॥ १८ ॥&lt;br&gt;&#xA;आधिव्याधिभिरत्यर्थं पीडितो मूढचेतनः।&lt;br&gt;&#xA;अर्थादिषु तदानीमप्यभिवृद्धस्पृहो भवन्॥ १९ ॥&lt;br&gt;&#xA;तादृग्बन्धुवियोगेषु तापेन महतार्दितः।&lt;br&gt;&#xA;कालशेषं नयाम्यत्र कर्मबन्धवशानुगः॥ २० ॥&lt;br&gt;&#xA;अथ देहावसाने च दुःखमुत्क्रान्तिसंभवम्।&lt;br&gt;&#xA;कुच्छ्रेण देहान्निष्क्रान्तिं यमकिङ्करदर्शनम्॥ २१ ॥&lt;br&gt;&#xA;यातनादेहसम्बन्धं याम्यपाशैश्च कर्षणम्।&lt;br&gt;&#xA;उग्रमार्गगतिक्लेशं यमस्य पुरतः स्थितिम्॥ २२ ॥&lt;br&gt;&#xA;तन्नियोगसमायाता यातनाश्च सहस्रशः।&lt;br&gt;&#xA;श्रुत्वा स्मृत्वा च दूयेऽहं तत्प्रवेशभयाकुलः॥ २३ ॥&lt;br&gt;&#xA;पुनश्च गर्भजन्मादिप्रवेशं कर्मनिर्मितम्।&lt;br&gt;&#xA;मुहुर्विचिन्त्य मच्चिन्तं कम्पते जलचन्द्रवत्॥ २४ ॥&lt;br&gt;&#xA;एवं मां भवचक्रेऽस्मिन् भ्रममाणं सुदुःखितम्।&lt;br&gt;&#xA;कृपया केवलं श्रीमन् रक्ष नाथ कटाक्षतः॥ २५ ॥&lt;br&gt;&#xA;अहमुत्पत्तिवेळायां त्वत्कटाक्षादिवीक्षितः ।&lt;br&gt;&#xA;सत्त्वोद्रेकेण सम्पन्नः सद्गत्याकाङ्क्षयान्वितः ॥ २६&lt;br&gt;&#xA;बाह्येषु विमुखो नित्यं वैदिकेऽभिमुखस्तथा।&lt;br&gt;&#xA;सद्भिस्सहैव निवसन् सत्कथाश्रवणे रतः॥ २७ ॥&lt;br&gt;&#xA;सदाचार्योपसत्तौ च साभिलाषस्त्वदात्मकम् ।&lt;br&gt;&#xA;तत्त्वज्ञाननिधिं तत्त्वनिष्टं सद्गुणसागरम्॥ २८ ॥&lt;br&gt;&#xA;सतां गतिं कारुणिकं तमाचार्यं यथाविधि।&lt;br&gt;&#xA;प्रणिपातनमस्कारप्रियवाग्भिश्च तोषयन्॥ २९ ॥&lt;br&gt;&#xA;त्वत्प्रसादवशेनैव तदङ्गीकारलाभवान्।&lt;br&gt;&#xA;तदुक्ततत्त्वयाथात्म्यज्ञानामृतसुसंभृतः॥ ३० ॥&lt;br&gt;&#xA;अर्थ रहस्यत्रितयगोचरं लब्धवानहम्।&lt;br&gt;&#xA;केवलं कृपया मां तु नयतस्ते प्रसादतः॥ ३१ ॥&lt;br&gt;&#xA;कारणं रक्षकं श्रीशं शेषिणं त्वां विचिन्तयन्।&lt;br&gt;&#xA;त्वदर्थमितरेषां च शेषिणां विनिवर्तनात्॥ ३२ ॥&lt;br&gt;&#xA;अनन्यार्हं स्वतो नित्यं प्रकृत्यादिविलक्षणम्।&lt;br&gt;&#xA;पञ्चविंशं चिदानन्दस्वरूपगुणसंयुतम्॥ ३३ ॥&lt;br&gt;&#xA;अहमर्थमणुं नित्यमात्मवर्गं निरूप्य च।&lt;br&gt;&#xA;तं च स्वानर्हतासिद्धेरहन्ताममतोज्झिता॥ ३४ ॥&lt;br&gt;&#xA;स्वरक्षणेऽप्यस्वतन्त्रं त्वद्रक्ष्यत्वनिरूपितम्।&lt;br&gt;&#xA;विज्ञाय त्वदुपायत्वादनन्यशरणं तथा॥ ३५ ॥&lt;br&gt;&#xA;नित्यनिःसीमनिस्सङ्ख्यविभूतीनामुपाश्रयम्।&lt;br&gt;&#xA;तदन्तर्यामिणं देवं नाथं नारायणं प्रति॥ ३६ ॥&lt;br&gt;&#xA;नित्यं सर्वत्र निखिलावस्थं निरवशेषतः।&lt;br&gt;&#xA;प्रीतिकारितकैङ्कर्यनिरतं चिन्तयाम्यहम्॥ ३७ ॥&lt;br&gt;&#xA;इत्थं चेतनसामान्यरूपान्तर्भावतः स्वतः।&lt;br&gt;&#xA;स्वात्मनोऽप्यनुसन्धानं तथैव विदधाम्यहम्॥ ३८ ॥&lt;br&gt;&#xA;अकारार्थार्थभूतोऽहमनन्यार्हो ऽचितः परः ।&lt;br&gt;&#xA;स्वार्थतारहितो नित्यमनन्यशरणस्तथा॥ ३९ ॥&lt;br&gt;&#xA;नारायणाय नाथाय किङ्करः स्यां निरन्तरम्।&lt;br&gt;&#xA;इति मन्त्रं स्वयाथात्म्यपरमेवानुसन्दधे॥ ४० ॥&lt;br&gt;&#xA;इत्थं प्रकाशितस्वात्मयाथात्म्यस्योचितामहम्।&lt;br&gt;&#xA;वृत्तिं प्रवृत्तिं निश्चित्य विदधामि द्वयेन ताम्॥ ४१ ॥&lt;br&gt;&#xA;त्वां श्रितां निखिलैस्सेव्यां श्रियं घटकभावतः।&lt;br&gt;&#xA;समाश्रित्य तया नित्यं युक्तं वात्सल्यसागरम्॥ ४२ ॥&lt;br&gt;&#xA;स्वामिनं शीलजलधिं सुलभं सुगमं तथा।&lt;br&gt;&#xA;सर्वज्ञं शक्तिसम्पन्नमाप्तकामञ्च शेषिणम्॥ ४३ ॥&lt;br&gt;&#xA;कारणं करुणापूर्णमशेषफलदायिनम्।&lt;br&gt;&#xA;त्वां विनिश्चित्य कल्याणनित्यमङ्गळरूपिणम्॥ ४४ ॥&lt;br&gt;&#xA;चरणौ तव सर्वात्मसाधारणशुभाश्रयौ।&lt;br&gt;&#xA;अरिष्टविनिवृत्त्यर्थमिष्टप्राप्यर्थमेव च॥ ४५ ॥&lt;br&gt;&#xA;उपायभावाच्छरणं प्रपद्येऽध्यवसायवान्।&lt;br&gt;&#xA;इयं प्रपत्तिविश्वासपूर्वकप्रार्थना मतिः॥ ४६ ॥&lt;br&gt;&#xA;तस्मान्ममापि मुख्यार्थप्रवृत्तिरियमित्यदः ।&lt;br&gt;&#xA;त्वमेवोपायभूतस्सन् मां पाहि करुणाकर॥ ४७ ॥&lt;br&gt;&#xA;सर्वातिशायिताकारं स्वरूपगुणसम्पदा।&lt;br&gt;&#xA;श्रिया नित्यं सहासीनां देवदेवं जगत्पतिम्॥ ४८ ॥&lt;br&gt;&#xA;भवन्तमनुभूयाहमाह्लादपरिबृंहितः।&lt;br&gt;&#xA;नित्यं सार्वत्रिकं सर्वावस्थं सर्वविधं तथा॥ ४९ ॥&lt;br&gt;&#xA;ऐश्वर्यकैवल्याकीर्णं त्वदानन्दाद्विलक्षणम्।&lt;br&gt;&#xA;लक्ष्मीभोगाद्विशिष्टं च कैङ्कर्यसुखमाप्नुयाम्॥ ५० ॥&lt;br&gt;&#xA;तत्र स्वार्थत्वसंभूतमहन्ताममतात्मकम्।&lt;br&gt;&#xA;प्रतिबन्धमशेषेण विनिवर्तय माधव ॥ ५१ ॥&lt;br&gt;&#xA;इत्थं द्वयार्थं संचित्य पूर्णप्रपदनात्मकम्।&lt;br&gt;&#xA;तत्र त्वदादरात्पुण्यं जाने श्लोकविधानतः॥ ५२ ॥&lt;br&gt;&#xA;अभीष्टोपायरूपेण साध्यानां चिरकालतः।&lt;br&gt;&#xA;स्वकर्मज्ञानभक्तीनां स्वरूपपरिशोधनात्॥ ५३ ॥&lt;br&gt;&#xA;स्वविलम्बाक्षमत्वेन स्वाकिञ्चन्यविरोधतः।&lt;br&gt;&#xA;स्वानुपायत्वनिष्कर्षात् सर्वं सन्त्यज्य दूरतः॥ ५४ ॥&lt;br&gt;&#xA;त्यागं स्वीकारविद्याङ्गं विनिश्चित्य च मानतः।&lt;br&gt;&#xA;त्वत्सारथ्ये स्थितत्वेन सुशीलं भक्तवत्सलम् ॥ ५५ ॥&lt;br&gt;&#xA;अनन्यापेक्षरूपं त्वमद्वितीयमनुत्तमम्।&lt;br&gt;&#xA;अरिष्टध्वंसने दक्षमुपायं परिचिन्तयन्॥ ५६ ॥&lt;br&gt;&#xA;मनोवाक्कायसम्पन्नगतित्रितयगोचरम्।&lt;br&gt;&#xA;वर्जनं सर्वभावेन कुरु विश्वासपूर्वकम्॥ ५७ ॥&lt;br&gt;&#xA;अहं स्वार्धं न सर्वात्मबन्धमोक्षविधिक्रमः।&lt;br&gt;&#xA;सार्वज्ञ्यसर्वशक्तित्वपूर्तिप्राप्तिदयोदधिः॥ ५८ ॥&lt;br&gt;&#xA;मयि निक्षिप्तकर्तव्यतन्त्रनिर्भरमुज्वलम्।&lt;br&gt;&#xA;त्वां प्रपत्तिक्रियामुद्रामुद्रितं मत्परायणम्॥ ५९ ॥&lt;br&gt;&#xA;पूर्वोत्तरारब्धाकारविभागेन विशेषितान्।&lt;br&gt;&#xA;निरस्तसाङ्ख्याद्दुर्मोचान्निखिलात् पापसंचयात्॥ ६० ॥&lt;br&gt;&#xA;मुक्तमेव करिष्यामि सङ्कल्पादेव मामकात्।&lt;br&gt;&#xA;कथं लभेतावस्थानं तमः समुदिते रवौ ॥ ६१ ॥&lt;br&gt;&#xA;तस्मादुपायसाध्यत्वदौष्कर्यात् त्वं विशेषतः।&lt;br&gt;&#xA;फलसिद्धिविलम्बाच्च न शोकं कर्तुमर्हसि ॥ ६२ ॥&lt;br&gt;&#xA;इत्थं पार्थ समुद्दिश्य विधानाच्चरमोदितात्।&lt;br&gt;&#xA;भवतो बहुमन्तव्यां प्रपत्तिमनुसन्दधे॥ ६३ ॥&lt;br&gt;&#xA;एतावन्तं सदा ध्यानमित्थं मां कृपया नयन्।&lt;br&gt;&#xA;शेषाध्वलेशनयनं त्वमेव कुरु माधव॥ ६४ ॥&lt;br&gt;&#xA;त्वत्स्वरूपगुणाकारविभूतिविषयां मतिम्।&lt;br&gt;&#xA;विशदीकृत्य तां देव भक्तिरूपां कुरुष्व मे॥ ६५ ॥&lt;br&gt;&#xA;परभक्तिं परज्ञानं परमां भक्तिसम्पदम्।&lt;br&gt;&#xA;आविष्कुरु ममात्यर्थमात्मधर्मत्वयोगतः॥ ६६ ॥&lt;br&gt;&#xA;पूर्वाघमुत्तराघञ्च समारब्धमघं तथा।&lt;br&gt;&#xA;त्वत्प्राप्तिरोधकं कृत्स्नं निःशेष परिहारय॥ ६७ ॥&lt;br&gt;&#xA;शरीरे दारपुत्रादौ वनक्षेत्रादिके तथा।&lt;br&gt;&#xA;सङ्गं दुर्मोचमखिलं सहसैव विनाशय॥ ६८ ॥&lt;br&gt;&#xA;त्वद्गुणानुभवास्वादरसिकेषु महात्मसु।&lt;br&gt;&#xA;त्वदीयेषु परं प्रेम त्वमेव परिवर्धय॥ ६९ ॥&lt;br&gt;&#xA;द्वयार्थगतवाक्चित्तं तापैस्त्रिभिरनाकुलम्।&lt;br&gt;&#xA;यावच्छरीरपातं मां कुरुष्व त्वं त्वदन्तिके॥ ७० ॥&lt;br&gt;&#xA;योऽसौ त्वयैव दत्तो मे व्यवसायमहोदयः।&lt;br&gt;&#xA;कुरुष्व निश्चलममुं यावत्प्राप्त्यनुवर्तनम्॥ ७१ ॥&lt;br&gt;&#xA;ततो देहावसाने च त्यक्तसर्वेतरस्पृहः ।&lt;br&gt;&#xA;त्वामेवातिप्रबुद्धस्सन् पश्येयं भगवन्नहम्॥ ७२ ॥&lt;br&gt;&#xA;अव्यक्तबुध्यहङ्कारज्ञानकर्माक्षमानसैः।&lt;br&gt;&#xA;स तन्मात्रमहाभूतैः परिकल्पितमादितः॥ ७३ ॥&lt;br&gt;&#xA;चर्मासृङ्मांसमेदोऽस्थिमज्जाशुक्लादिसंस्थितम्।&lt;br&gt;&#xA;तथा मूत्रपुरीषादिपूर्णं नित्यजुगुप्सितम्॥ ७४ ॥&lt;br&gt;&#xA;इदं शरीरं दुःखैकनिदानं परितप्य च।&lt;br&gt;&#xA;नाड्या शतातिशायिन्या मां निर्गमय देहतः॥ ७५ ॥&lt;br&gt;&#xA;वह्न्यहःशुक्लपक्षोदगयनाब्दानिलास्थितान्।&lt;br&gt;&#xA;मार्गास्तैस्सत्कृतो गत्वा भित्वा सूर्यस्य मण्डलम्॥ ७६ ॥&lt;br&gt;&#xA;चन्द्रविद्युज्जलेशेन्द्रप्रजापतिसुपूजितः ।&lt;br&gt;&#xA;अण्डमावृतिभेदांश्च व्यतिवर्त्य दशोत्तरान्॥ ७७ ॥&lt;br&gt;&#xA;अथ संख्याविहीनं तदव्यक्तमतिवर्तयन्।&lt;br&gt;&#xA;विरजाममृताकारां मां प्रापय महानदीम्॥ ७८&lt;br&gt;&#xA;कृत्वा सूक्ष्मशरीरस्य चिरसक्तस्य धूननम्।&lt;br&gt;&#xA;तस्माद्राहुविनिर्मुक्तचन्द्रसान्निभमण्डलम्॥ ७९ ॥&lt;br&gt;&#xA;तां नदीं मनसा तीर्य वैद्युतेनानुगच्छता।&lt;br&gt;&#xA;अमानवेन सहितं मां विभूतिं परां नय॥ ८० ॥&lt;br&gt;&#xA;तत्र स्वाभाविकाकारानवबोधादिकान् गुणान्।&lt;br&gt;&#xA;अनन्तानपरिच्छिन्नानसङ्ख्यान् मे प्रकाशय॥ ८१ ॥&lt;br&gt;&#xA;ततस्त्वप्राकृतं दिव्यं शुद्धसत्त्वप्रकाशकम्।&lt;br&gt;&#xA;पञ्चोपनिषदाकारं विग्रहं सुमनोहरम्॥ ८२ ॥&lt;br&gt;&#xA;प्रापय्य दिव्यामोदं ते रसं तेजः प्रवेश्य च।&lt;br&gt;&#xA;स्वस्वरूपाभिनिष्पत्त्या लब्धसाम्यं च मां कुरु॥ ८३ ॥&lt;br&gt;&#xA;ततश्चैरम्मदीयाख्ये तटाकेऽश्वत्थमूलतः।&lt;br&gt;&#xA;दिव्याप्सरोगणैः पञ्चशतसंख्यासमन्वितैः॥ ८४ ॥&lt;br&gt;&#xA;मालाचूर्णांजनक्षौमभूषाहस्तैरुपस्थितैः।&lt;br&gt;&#xA;ब्रह्मालङ्काररूपेण सादरं समलङ्कृतम्॥ ८५ ॥&lt;br&gt;&#xA;अभ्युत्थानार्थमायातैर्दिव्यजानपदैस्सुरैः।&lt;br&gt;&#xA;संघशस्समवेतैश्च सत्कृतं संभ्रमाकुलैः॥ ८६ ॥&lt;br&gt;&#xA;संसारनिरयादेवमुत्थाप्य करुणानिधे।&lt;br&gt;&#xA;मां त्वं गमय ते देव तद्विष्णोः परमं पदम्॥ ८७ ॥&lt;br&gt;&#xA;ततस्सूरिजनैदिव्यैर्वैकुण्ठपुरवासिभिः।&lt;br&gt;&#xA;राजमार्गगतं लाजपुष्पवृष्ट्यादितोषितम्॥ ८८ ॥&lt;br&gt;&#xA;दृष्ट्वा प्रणम्य चोत्थाय वैकुण्ठद्वारगोपुरम्।&lt;br&gt;&#xA;अन्तःप्रविष्टं पश्यन्तं धाम दिव्यमितस्ततः॥ ८९ ॥&lt;br&gt;&#xA;अथ मण्डपरत्नं तदानन्दपरिपूरितम्।&lt;br&gt;&#xA;महावकाशमाणिक्यस्तम्भसाहस्रशोभितम्॥ ९० ॥&lt;br&gt;&#xA;आरोप्य सूरिपरिषदन्तर्भावमहोदयम्।&lt;br&gt;&#xA;गमय त्वं त्वदीयं मां कृतकृत्यस्सुखी भवन्॥ ९१ ॥&lt;br&gt;&#xA;तत्र चाधारशक्त्यादिक्रमेण परिकल्पिते।&lt;br&gt;&#xA;धर्माद्यैस्सूरिभिस्तत्तत्पदगात्रमयात्मकैः॥ ९२ ॥&lt;br&gt;&#xA;निर्मिते निर्मले पीठे नानारत्नसमन्विते।&lt;br&gt;&#xA;शुभास्तरणसंयुक्ते सुन्दरेऽतिमनोहरे॥ ९३ ॥&lt;br&gt;&#xA;विलसद्दळसाहस्रपुण्डरीकाक्षिगोचरे।&lt;br&gt;&#xA;तत्कण्ठिकोपरितले तत्र चामीकरोज्वले॥ ९४ ॥&lt;br&gt;&#xA;अनन्तभोगपर्यंके विमले विस्तृतोच्छ्रिते।&lt;br&gt;&#xA;फणासहस्रमाणिक्यप्रभाचित्रवितानके॥ ९५ ॥&lt;br&gt;&#xA;आसीनमखिलस्यास्य स्वामिन्या जगतः स्वयम्।&lt;br&gt;&#xA;देव्या त्वदनपायिन्या श्रिया भूम्या च नीळया॥ ९६ ॥&lt;br&gt;&#xA;समेतं सच्चिदानन्दशान्तोदितदशात्मकम्।&lt;br&gt;&#xA;सन्मङ्गळगुणावासं सदैकाकारविग्रहम्॥ ९७ ॥&lt;br&gt;&#xA;लावण्यकान्तिमयुतायोयनादिगुणोदधिम्॥&lt;br&gt;&#xA;विश्वाधिराज्यपिशुनकिरीटमकुटोच्छ्रितैः॥ ९८॥&lt;br&gt;&#xA;सुस्निग्धनीलकुटिलैरलकैर्ललिताळिकम्।&lt;br&gt;&#xA;सुविभक्तललाटास्थिमध्यपुण्डेन सेतुना॥ ९९ ॥&lt;br&gt;&#xA;आकर्णनासमालोलपुण्डरीकायतेक्षणम्।&lt;br&gt;&#xA;ऋजुनासमुखाघ्रातनिजश्यामोदसम्पदम्॥ १०० ॥&lt;br&gt;&#xA;अंसावलम्बिरत्नाढ्यकर्णिकामकरच्छविम्।&lt;br&gt;&#xA;निरस्तनिस्तुलाधिक्यदन्तमन्तस्स्मितोज्वलम् ॥ १०१ ॥&lt;br&gt;&#xA;शुद्धकोमलवत् स्वादुप्रवाळसदृशाधरम्।&lt;br&gt;&#xA;प्रफुल्लगण्डफलकं कर्णपूरपरिष्कृतम्॥ १०२ ॥&lt;br&gt;&#xA;पद्यचन्द्रामृतसरःप्रस्पार्धमुखमण्डलम्।&lt;br&gt;&#xA;भ्रूक्षेपालोकितालापैर्भुवनाह्लादकारणम्॥ १०३ ॥&lt;br&gt;&#xA;ग्रैवेयभूषाविलसत्कम्बुबन्धुरकन्धरम्।&lt;br&gt;&#xA;उन्नतांसमुदारोरस्फारच्छ्रीवत्सकौस्तुभम् ॥ १०४ ॥&lt;br&gt;&#xA;उदग्रपरीवरोदारदीर्घबाहुचतुष्टयम्।&lt;br&gt;&#xA;हारकेयूरकटकैरंगुलीयैश्च शोभितम् ॥१०५॥&lt;br&gt;&#xA;भुजद्वयधृतोदग्रशंखचक्रविराजितम्।&lt;br&gt;&#xA;जानुप्रसारितभुजं पर्यंकन्यस्तबाहुकम्॥ १०६ ॥&lt;br&gt;&#xA;तनुमध्यं जगद्रक्षानिबद्धोदरबन्धनम्।&lt;br&gt;&#xA;नूतनाभिद्रदोदभूतविधिसूतिग्रहाम्बुजम् ॥ १०७ ॥&lt;br&gt;&#xA;कटीनिबद्धकाञ्चीकं कनकोज्वलवाससम्।&lt;br&gt;&#xA;रम्भेभहस्तकरभकान्तिचौर्यक्षमोरुकम्॥ १०८ ॥&lt;br&gt;&#xA;ककुद्मत्ककुदोदारजानुद्वितयशोभितम्।&lt;br&gt;&#xA;मनोज्ञजङ्घाद्वितयं महार्हमणिनूपुरम्॥ १०९ ॥&lt;br&gt;&#xA;शारदाम्भोजसदृशचरणद्वयसुन्दरम्।&lt;br&gt;&#xA;शरण्यं सर्वलोकानां चतुर्वर्गफलप्रदम्॥ ११० ॥&lt;br&gt;&#xA;अपौरुषेयवचसामभूमिं भक्तवत्सलम्।&lt;br&gt;&#xA;दुष्प्रापं विधिरुद्राद्यैः सुप्रापं भक्तिशालिभिः॥ १११ ॥&lt;br&gt;&#xA;शङ्खचक्रगदाखड्गशार्डाद्यैरायुधोत्तमैः।&lt;br&gt;&#xA;परीतं पुरुषाकारैरास्थानत्राणतत्परैः॥ ११२ ॥&lt;br&gt;&#xA;अनन्तविहगाधीशसेनान्याद्यैश्च सेवितः।&lt;br&gt;&#xA;गजाननाद्यैश्चण्डाद्यैः कुमुदाद्यैस्तथैव च॥ ११३ ॥&lt;br&gt;&#xA;अन्यैः परिजनैनित्येर्मुक्त गपरायणैः।&lt;br&gt;&#xA;पराङ्कुशाद्यैर्भक्तैरप्याचार्यस्समुपस्थितम्॥ ११४ ॥&lt;br&gt;&#xA;अवाप्तकामं लोकानामखिलानामधीश्वरम्।&lt;br&gt;&#xA;आत्मानुभवजानन्दादवाकीनमनादरम्॥ ११५ ॥&lt;br&gt;&#xA;भवन्तं तत्र दृष्ट्वैव प्रणमन् भवता स्वयम्।&lt;br&gt;&#xA;अङ्कमारोपितः प्रेम्णा भुजैरालिङ्गितस्तदा ॥ ११६ ॥&lt;br&gt;&#xA;आघातो मूर्ध्नि सस्नेहमात्रालोकाभिलक्षितः।&lt;br&gt;&#xA;शृणुयां सान्त्ववाक्यानि श्रोतृकर्णामृतानि ते॥ ११७ ॥&lt;br&gt;&#xA;ततः प्रणम्य पुरतः पाश्चयोस्त्वां तु पृष्ठतः।&lt;br&gt;&#xA;भक्तिरूपप्रबोधेन पश्यन् सह विभूतिभिः ॥ ११८ ॥&lt;br&gt;&#xA;सर्वत्र प्रसृतालादहठात्कारेण कारितः।&lt;br&gt;&#xA;त्वरमाणस्सदा कुर्यां कैङ्कर्याण्यखिलान्यहम्॥ ११९ ॥&lt;br&gt;&#xA;एकधा दशधा चैव शतधा च सहस्रधा।&lt;br&gt;&#xA;अनन्तधा स्वयंकल्पादात्तकिङ्करविग्रहः॥ १२० ॥&lt;br&gt;&#xA;यथा द्रव्येषु लोकेषु तथा त्वां दययाश्रितम्।&lt;br&gt;&#xA;इमान् लोकान् कामभोगः कामरूप्यनुसञ्चरन्॥ १२१ ॥&lt;br&gt;&#xA;सर्वदा दूरविध्वस्तदुःखलेशलवांशकः।&lt;br&gt;&#xA;गुणानुभवजप्रीत्या कुर्यां दास्यमशेषतः॥ १२२ ॥&lt;br&gt;&#xA;यथा शेषञ्च गरुडं सुमित्रातनयं तथा।&lt;br&gt;&#xA;कुरुष्व मामनुचरं दययैव दयानिधे॥ १२३ ॥&lt;br&gt;&#xA;आत्मान्तरात्मरूपेण स्थितं चानुभवन् सदा।&lt;br&gt;&#xA;भवन्तमनुवर्तय स्वच्छन्दानुगतात्मकः॥ १२४ ॥&lt;br&gt;&#xA;पश्यन् नमन् समुत्तिष्ठन् प्रवृद्धप्रणयो भवन्।&lt;br&gt;&#xA;स्तुवन् नृत्यन् प्रमोदेन भवेयं भवदन्तिके॥ १२५ ॥&lt;br&gt;&#xA;यावदात्मकमानन्दान् साम गायन् सहामरैः।&lt;br&gt;&#xA;आशिषीय श्रिया साधं भवन्तमपि निर्विशन्॥ १२६ ॥&lt;br&gt;&#xA;इत्थं त्वत्सन्निधौ वाचमुक्तां मम दयानिधे ।&lt;br&gt;&#xA;सत्यां कुरुष्व दयया तथा तत्प्रतिपादनात्॥ १२७ ॥&lt;br&gt;&#xA;सौम्यजामातृमुनिना सम्यग्दृष्टामिमां सदा।&lt;br&gt;&#xA;अध्यात्मविषयां चिन्तां परिचिन्वन् भवेत् सुखी ॥ १२८ ॥&lt;/p&gt;</description>
    </item>
    <item>
      <title>नायमात्मा भाष्यम्</title>
      <link>https://vishvAsa.github.io/rAmAnujIyam/tattvam/nAyam-AtmA-bhAShyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/nAyam-AtmA-bhAShyam/</guid>
      <description>&lt;p&gt;श्रीः&lt;/p&gt;&#xA;&lt;p&gt;श्रीमते रामानुजाय नमः&lt;/p&gt;&#xA;&lt;h2 id=&#34;मरमननरययपरनमधय-वरदचरयण-कत&#34;&gt;मोर्‌मुन्नारय्यपरनामधेय वरदाचार्येण कृता&lt;/h2&gt;&#xA;&lt;h2 id=&#34;नयमतमत-शरतवयखय&#34;&gt;नायमात्मेति श्रुतिव्याख्या&lt;/h2&gt;&#xA;&lt;p&gt;&lt;strong&gt;नायमात्मा भाष्यम्&lt;/strong&gt;&lt;/p&gt;&#xA;&lt;p&gt;“नायमात्मा प्रवचनेन लभ्यो न मेधया न बहुना श्रुतेन। यमेवैष वृणुते तेन लभ्य स्तस्यैष आत्मा विवृणुते तनूं स्वाम्” (कठोपनिषत्-२-२३) इति श्रुतिः। अस्या स्त्वर्थोद्वेधा भाष्यकारै रभिहितः। साधनलक्षणस्य द्वितीयचरणे “परमतस्सेतून्मान” (शा-मी-३-२-३०) इत्याद्यधिकरणे “उपपत्तेश्च” (शा-मी-३-२-३४) इति सूत्रस्य विषयत्वेन इमां श्रुतिमुदाहृत्य&lt;/p&gt;&#xA;&lt;p&gt;अस्या अर्थ स्सङ्ग्रहेण “अनन्योपायत्व श्रवणात्” इत्युक्तः; प्रथमसूत्रे परमपुरुषवरणीयताहेतुगुणविशेषपरत्वेन विस्तरेणेयं श्रुति र्व्याख्याता; उभयविधमपि भाष्यं श्रुतप्रकाशिकाचार्यै र्व्याख्यातम्; तदनुरोधेन तदुभयभाष्यानुगुणं तमिह विस्तृणीमहे। तत्र “अनन्योपायत्वश्रवणात्” इत्यभिवदतो भाष्यकारस्याऽयं भावः- परमपुरुषस्य स्वप्राप्तौ स्वस्यैव साधनत्वम्, नान्यस्येति। तथाहि – श्रुतेः पूर्वार्धेन साधनान्तरस्य भगवत्प्राप्त्युपायत्वं प्रतिषिध्यते, उत्तरार्धेन भगवत एव स्वप्राप्तौ स्वस्यैव साधनत्वमुच्यते। तत्र “नायमात्मा प्रवचनेन लभ्यः” इति प्रवचनपदेन मननं लक्ष्यते; मननफलत्वा- त्प्रवचनस्य, मननस्य आचार्यप्रवचनफलत्वा द्वा, प्रोच्यतेऽनेनेति करणव्युत्पत्त्या वा प्रवचनम्- मननम्। आत्मशब्देन- “आत्मावाऽरेद्रष्टव्य श्श्रोतव्यो मन्तव्यो निदिध्यासितव्यः” (बृहदा-) इति श्रुतिगतात्मशब्दः स्मार्यते; अनेन तत्रोक्त श्रवण मनन निदिध्यासनाना मनुपायत्व मुच्यत इति गम्यते। निषेधस्य प्रसङ्गसापेक्षत्वात्। अयमित्यनेन स्वेतरसमस्तवस्तुवैलक्षण्यं विवक्षितम्। तच्च “अमृतस्यैष सेतुः” (छान्दो-) “य आत्मदा बलदा” () “धातुः प्रसादान्महिमान मीशम्” () इत्यादि श्रुतिसिद्धं स्वस्योपायोपेयत्वरूपम्; तदुपपादक मात्मपदम्। “आप्नोतीति ह्यात्मा” ; नियन्तृतया व्याप्यधारक इत्यर्थः। अनेन स्वाधीनाशेष सत्तास्थितियत्नफलत्वं परमात्मनोऽवगम्यते। अनेन जीवात्मनः कर्तृत्वमपि “परात्तु तच्छ्रुतेः” (शा-मी-२-३-४०) इति सूत्रोक्तप्रकारेण परमात्मायत्तमिति सिद्ध्यति, अतः एवंभूतः परमात्मा न प्रवचनेन लभ्यः- लब्धुम्- प्राप्तुम्, योग्यो न भवति; अनेन- योग्यताप्रतिषेधात् नैरपेक्ष्यमेव सिद्धोपायस्य स्वरूप मित्यवगम्यते; “मामेकम्” (गी-१८-६६.) “मामेव” (गी-७-१४) “तमेव” (गी-) “त्वमेव” (भगवच्छा,) इत्यादिवचनात्। नमेधया- मेधाऽत्र निदिध्यासनम्, परिशेषात्। अत्र पृथक् नञ् प्रयोगो हि- श्रवणादीनां पृथक् साधनत्वनिषेधविवक्षया, मेधाशब्देन- अविच्छिन्नस्मृतिसन्तति रूपत्वाऽसकृदावृत्तिरूपत्व ध्रुवानुस्मृतित्वदर्शन समानाकारत्व भक्तिरूपापन्नत्वाद्याकारविशिष्टं मोक्षसाधनभूतं ध्यानं विवक्षितम्। “एवं प्रत्यक्षतापन्ना मपवर्गसाधनभूतां स्मृतिं विशिनष्टि” (श्रीभाष्ये लघुसिद्धान्ते) इत्यत्र भाष्ये ध्यानस्य विशेषान्तरविशिष्टत्वसिद्धिवत् भक्तिरूपत्वविशेषोपि सिद्ध इति मन्तव्यम्, तदानीमेव तस्याऽपवर्गसाधनत्वात्। अत स्तादृशेन मोक्षसाधनतया विहितेन उपासनात्मकेन भजनेन न लभ्य इत्यर्थः। नबहुना श्रुतेनेति – श्रुतमत्र श्रवणम् – मननपूर्वभावि वाक्यार्थावधारणम्। बहुनेति विशेषणेन श्रवणस्य साङ्गसशिरस्क स्वाध्यायाध्ययनजनिताऽऽपात प्रतीतिसञ्जात रागविशेषेण सदाचार्यसकाशमधिगत क्रमविशेषनियामकसङ्गति विशेषविशिष्ट पूर्वोत्तरमीमांसार्थवत्वरूपं पौष्कल्यं विवक्षितम्। तेन न लभ्य इति निर्देशेन – भक्त्युपाङ्गभूत कर्मज्ञानाभ्यामपि न लभ्यत इति सिद्ध्यति। अनेन श्रवणमनननिदिध्यासनानां पृथङ्निषेधेन –&lt;/p&gt;</description>
    </item>
    <item>
      <title>परमार्थप्रकाशिका</title>
      <link>https://vishvAsa.github.io/rAmAnujIyam/tattvam/paramArthaprakAshikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/paramArthaprakAshikA/</guid>
      <description>&lt;p&gt;[[परमार्थप्रकाशिका&#x9;Source: &lt;a href=&#34;https://www.ebharatisampat.in/readbook3?bookid=Mjk0ODc3MDcyMDQ4MTA0&amp;amp;pageno=MjI0MjQyNjk5NTk=&#34;&gt;EB&lt;/a&gt;]]&lt;/p&gt;&#xA;&lt;p&gt;[&lt;/p&gt;&#xA;&lt;p&gt;द्राविडम्** ॥ श्रीः ॥&lt;br&gt;&#xA;॥ श्रीगुरुभ्यो नमः॥&lt;br&gt;&#xA;॥ श्रीपद्मावतीसमेतश्रीनिवासपरब्रह्मणे नमः ।&lt;br&gt;&#xA;॥श्रीमते हयवदनपरब्रह्मणे नमः॥&lt;br&gt;&#xA;॥ परमार्थप्रकाशिका ॥**&lt;/p&gt;&#xA;&lt;p&gt;वेदोद्दिष्टविशिष्टतत्त्वविशदज्ञप्त्या विधूतभ्रमाः&lt;br&gt;&#xA;गम्भीराः श्रुतिचित्तनित्यमधुराः यत्सूक्तिगुम्भाश्श्रुताः ।&lt;br&gt;&#xA;श्रीमद्विष्णुपदाब्जभक्तिसरसास्वादी स जेजीयते&lt;br&gt;&#xA;विश्वोज्जीवनतत्परश्च भगवद्रामानुजः संयमी ॥ 1 ॥&lt;br&gt;&#xA;यद्ग्रन्थाः श्रव्यदृश्यस्तुतिविविधरहस्योक्तिगाधादिभेदाः&lt;br&gt;&#xA;प्रौढास्तर्कैरधृष्यैः श्रुतिनिकरपरिष्कारिणश्चाद्भूतार्थाः ।&lt;br&gt;&#xA;क्षेप्तुं कल्पान् विकल्प्य स्वयमलमखिलान् भाविनश्चापरेषां&lt;br&gt;&#xA;तन्त्रस्वातन्त्र्यवित्तः श्रुतिशिखरगुरुः सोऽयमस्तु श्रियै नः ॥ 2 ॥&lt;br&gt;&#xA;प्रज्ञा चर्या विरक्तिः परमतनिकृतिः स्वात्मसिद्धान्तरक्षा&lt;br&gt;&#xA;निर्दुष्टस्पष्टहृद्यव्यवहृतिरपि य ह्यञ्जसोपघ्नयन्ति ।&lt;br&gt;&#xA;सोयं सच्छिष्यसंहत्यभिलषितमहाकल्पशाखी मुनीन्द्रः&lt;br&gt;&#xA;स्वान्ते श्रीरङ्गरामानुजगुरुरनघः सन्निधत्तां सदा नः ॥ 3 ॥&lt;br&gt;&#xA;निखिलहितबोधनार्थाः मूकत्वं यान्ति यत्र हि श्रुतयः ।&lt;br&gt;&#xA;मायावलाम्बिकल्पितमद्वैतं तत् कथं हितं भवतु ॥ 4 ॥&lt;br&gt;&#xA;तदिहाद्वैतनिरूपणमन्यानुपपत्तिमपि निराकुर्वन् ।&lt;br&gt;&#xA;अद्वैतामोदकृतिप्रयत्नवैफल्यमेष दर्शयति ॥ 5 ॥&lt;br&gt;&#xA;परमतदौस्स्थ्यं बहुधा प्राच्यैरार्यैर्न्यबन्धि निःशेषम् ।&lt;br&gt;&#xA;दूष्यग्रन्थानुगुणं यावदपेक्षं तु संक्षिपाम्यत्र ॥ 6 ॥&lt;br&gt;&#xA;श्रियःपतिः निखिलहेयप्रत्यनीककल्याणगुणमहोदधिः अचिदविशिष्टान् प्रलये जन्तूनवलोक्य परमकारुणिकः समुचितकरणकलेबरप्रदानसंविधानव्यग्रः पूर्वं ब्रह्माणं सृष्ट्वा स्वात्मना सर्वदा संरक्ष्यमाणं सकलकृत्याकृत्यतत्त्वप्रदर्शकं अनादिनिधनं अनन्तभेदं वेदं यथावत्सार्थं अमुष्मा उपादिदेश। यथा श्रूयते- `यो ब्रह्माणं विदधाति पूर्वं यो वै वेदांश्च प्रहिणोति तस्मै&#39;&#xA;इति। स च चतुर्मुखो वेदशब्देभ्य एव सर्वं सृजन् स्वप्रजाभ्यो यथावच्छब्दमर्थं च प्रददौ। प्राचीनकर्मायत्तपरिमितशक्तिबुद्धयस्तु प्रजाः कृत्स्नमधिगन्तुमक्षमाः यथायथमेकैकांशग्रहणधारणव्यग्रमनसः यावत् कृत्स्नां कर्मतत्त्वपरिस्थितिं न बुबुधिरे, तावन्महर्षयो महाकारुणिकाः अङ्गोपाङ्गविशेषविभजनेन, विमर्शविषयविशोधनेन, विशेषार्थव्युत्पादनेन चानुजगृहुः। एवमप्येकैकांशव्यापृतानां जनानां, आधुनिकानां आन्वीक्षिकीव्याकरणाद्येकैकशास्त्राध्यायिनां अन्यशास्त्रार्थेष्विव, अंशान्तरेष्वश्रद्धा आत्मज्ञातातिरिक्ते नास्तिताधीश्च क्रमेण जजृम्भे। ईदृशानां परस्परोपमर्दिनां प्राज्ञमूर्खाणां परिवादराशयो बहुलं प्रजासु नास्तिक्यमप्यनुपदमापादयामासुः। अथैतत्परिहाराय बद्धपरिकराः परमास्तिकाः सर्वमपि नास्तिक्यं सहसा परिहर्तुमपारयन्तः, केचिदेकं, अन्यदन्ये, इति अंशविभागेन ततद्विषयनास्तिक्यनिराकरणपरायणाः अभ्युपगमवादेन अंशान्तरेषु नास्तिकतां अहृदयमेवानुमन्यमानाः प्रबन्धान् प्रबबन्धुः। ततो निरश्विरमीमांसकनिष्कर्मवेदान्तिप्रभृतीनां पद्धतयः पदं दधिरे। एवं अखिलापलापिनामल्पाल्पशिक्षणमुखेनाशेषबोधनमध्यवसाय स्वयमंशे स्थितानां प्राचामाचार्याणां आशयमनवबुद्ध्यमानाः हन्तेमे संसाराङ्गारेषु संपच्यन्त इति परमया कृपया स्वेन ब्रह्मणे सृष्ट्यादौ समुपदिष्टं सर्ववेदवास्तवार्थं संक्षिप्य ग्राहयितुं स एव भगवान् अशेषजगद्गुरु-भगवद्रामानुज-यतिराजरूपेणावततार।&lt;br&gt;&#xA;यदाहुः-&lt;br&gt;&#xA;`काषायेण गृहीतपीतवसना दण्डैस्त्रिभिर्मण्डिता&lt;br&gt;&#xA;सा मूर्तिर्मुरमर्दनस्य जयति त्रय्यन्तसंरक्षिणी ।&lt;br&gt;&#xA;यत्प्रख्यापिततीर्थवर्धितधियामभ्यस्यतां यद्गुणान्&lt;br&gt;&#xA;आसिन्धोरनिदंप्रदेशनियता कीर्तिः प्रजागर्ति नः ॥&amp;rsquo; इति ।&lt;br&gt;&#xA;जयति जगदेकवन्द्यं श्रीभगवल्लक्ष्मणाभिधं परमम् ।&lt;br&gt;&#xA;मायातमोपहं तत् सकलश्रुत्यर्थदर्शकं ज्योतिः ॥&lt;br&gt;&#xA;एवं तावत् साधिष्ठोपोद्घातप्रदर्शनेन अद्वैतामोदग्रन्थकृतमुपोद्घातवर्णनं विसंष्ठुलमिति वेदितप्रायम्। अत्रेदमन्यत् किञ्चित्। यत्तावदुच्यते (पु.3) शङ्करः शङ्कराचार्यरूपेणावतीर्णः प्रस्थानत्रये भाष्यं मायावादेन व्यधत्तेति। तत् तथैव काममास्ताम्। तावता किं सेत्स्यति? सर्वतः शून्यवादिभिः सौगतसमयिभिराहितं लोकक्षोभमसहमानः शङ्करः तत्प्रतिक्षेपे प्रवर्तमानः प्रत्यर्थिनां क्रमेण वशीकरण एव परमं सौकर्यं पर्यालोचयन् तत्पथ एव स्थितः तदुक्तमेव सांवृतिकं जगत्सत्यत्वं स्वयमप्यातिष्ठमानः अधिष्ठानस्य ब्रह्मणः एकस्य पारमार्थिकत्वे स्थापिते तावतैव तस्यैव ब्रह्मणोऽनुग्रहेण सर्वसत्यत्वं क्रमेण संमंस्यत इति निश्चिन्वानः ब्रह्मस्थापनकृते मायावादं स्वयमप्यन्ववादीदित्येव तत्त्वम्। अन्यथा ह्यद्भुतसार्वज्ञ्यशाली स एव शङ्करः विश्वतोमुखानां ब्रह्मसूत्राणां स्वाभिमतानिखिलजगन्मिथ्यात्व-निर्गुणब्रह्मसत्यत्वस्थापनैदंपर्येण समुचितप्रमाणवाक्यप्रदर्शनेन विलक्षणयोजनावर्णनेन च भाष्यं किमिति न व्यघती प्रायेण भेदपरतया सगुणब्रह्मविषयतया च हि सूत्राणि व्याचख्यौ; यस्मिन् खलु व्याख्याने समाद्रियमाणे, स्वाभिमताद्वैतस्थापनेदंपरं सूत्रं प्रदर्शयितुं प्रयतमानानां एतावत्सु सूत्रेषु निर्गुणब्रह्मनिरूपकस्थैकस्यापि दुर्भिक्षमेव लक्ष्यते। एवमल्पाक्षराणामनेकार्थसंभावनार्हाणां सूत्राणामेवान्यथाव्याख्याने स्वयमप्रगल्भमानेन यदि तन्मूलभूततया तद्वदेव भेदपराणामुपनिषदां विस्पष्टविस्तृतानां अभेदपरत्वमास्थीयेत ; तत् कियद्दूरं समञ्जसं भविष्यतीति सहृदयाः प्रमाणम्। अथ विश्वतोमुखानामपि सूत्राणामस्ति कस्मिंश्चिदेकस्मिन्नेवार्थे स्वारस्यम्, यत्र यथाशक्ति दृष्टिनिक्षेपात् अद्वैतप्रतितन्त्रसिद्धान्तस्य सूत्रे प्रदर्शनं तस्याशक्यं संवृत्तमिति चेत् एवं तर्हि परमर्षिबादरायणपरिग्रहविधुरं मतमास्थाय किमिति श्रुतिसूत्रकदर्थनप्रयासः परेषामिति। अतो बौद्धमतनिराकरणाय कथञ्चित् प्रथमतो मायावादपरिग्रहेऽपि अन्तर्निगूढः आत्मन आशयोऽन्यथा न कर्तव्य इत्यभिसन्धिनैव ब्रह्मसूत्राणि भेदपरतया प्राचीनवृत्तिपद्धतिं प्रायशोऽपरित्यजन् व्याचकारेति न मायावादस्य मायया कृतस्य प्रामाणिकपरिग्राह्यतेति। नन्वेवं हि स मायावादमास्थाय बहुं जनं व्यामोहयदिति प्राप्नोतीति चेत्, तत्र को दोषस्तस्य तमोगुणाधिष्ठानदेवताभूतस्य भगवतः शङ्करस्येत्यलम् ॥&lt;br&gt;&#xA;अनुपपन्नतां चास्य मतस्य एतद्ग्रन्थखण्डनव्याजेन संक्षिपामः । अयमत्र प्रथमखण्डसंग्रहः -&lt;br&gt;&#xA;न ब्रह्म निर्विशेषं स्यान्न सत्ता त्रिविधा भवेत् ।&lt;br&gt;&#xA;न जीवतादि सोपाधि नानिर्वाच्यं जगद्भवेत् ॥&lt;br&gt;&#xA;नासत्याज्जायते सत्यं न त्रिभ्योऽन्यत्र मानता ।&lt;br&gt;&#xA;न साधन चतुष्केष्टिर्न मुक्त्यै शास्त्रजैक्यधीः ॥&lt;br&gt;&#xA;इत्थमादाविहाद्वैतप्रक्रियोक्ता निरस्यते ।&lt;br&gt;&#xA;अथ त्वनुपपत्तीनां परीहारेऽस्य विस्तरः ॥&lt;br&gt;&#xA;यत्तावदादौ (पु.3)- `प्रत्यक्षादिप्रमाणेषु शब्द एव आदौ ब्रह्म बोधयितुं प्रभवति। स च परमात्मरूपमेकमेव तत्त्वमिति स्पष्टमेवाभिधत्ते&amp;rsquo; इत्युपक्षिप्य तत्र, `सदेव सोम्येदमग्र आसीदेकमेवाद्वितीय&amp;rsquo;मिति श्रुत्युपादानम्- तत्रोच्यते । सत्यमियं श्रुतिर्ब्रह्म बोधयति; परं तु न सजातीयविजातीयस्वगतभेदरहितं निर्विशेषं भवदिष्टम्; शाङ्करभाष्यविरुद्धत्वादसंभावितत्वाञ्च। तथा ह्युपनिषत्प्रस्थाने (छा. 6 .2) तद्भाष्यम्- `एकमेवेति। स्वकार्यपतितमन्यन्नास्तीत्येकमेवेत्युच्यते । अद्वितीयमिति। मृव्द्यातिरेकेण मृदो यथाऽन्यत् घटाद्याकारेण परिणमयितृ कुलालादि निमित्तकारणं दृष्टम्, तथा सव्द्यतिरेकेण सतः सहकारिकारणं द्वितीयं वस्त्वन्तरं प्राप्तं प्रतिषिध्यते अद्वितीयमिति। नास्य द्वितीयं वस्त्वन्तरं विद्यत इत्यद्वितीयम्।&amp;rsquo; इति। अनेन च एकमेवेत्यनेन सृष्टिकालिकं भावि यद्बूहु `बहु स्याम्&amp;rsquo; इत्युपरितनवाक्यदर्शितं तदभाव एव गम्यत इति, तथा अद्वितीयपदं लोकदृष्टप्रक्रियया उपादानातिरिक्तनिमित्तकारणशङ्कायां तव्द्यक्च्छेदार्थमिति च स्पष्टम्। एवं च बहुभवनरूपविकारराहित्यस्य निमित्तकारणभूतविजातीयराहित्यस्य च प्रतीतावपि सकलसजातीयविजातीयस्वगतभेदसामान्यराहित्यरूपं निर्विशेषत्वं न प्रतीयते। उपरि च `असदेवेदमग्र आसीत् एकमेवाद्वितीय&amp;rsquo;मित्यस्य व्याख्यानावसरे `कथं पुनरसतः आसीदिति प्राक्कालसम्बन्धः एकमिति संख्यासम्बन्धः इत्यादि युज्यते&amp;rsquo; इत्याक्षिपतो भाष्यकृतः सत्कारणवाक्ये इत्थमनुपपत्तिर्न भवितुमर्हतीत्याशयस्य स्फुटमवगम्यमानतया नात्यन्तनिर्विशेषत्वमत्र संख्याकालादिसम्बन्धशालिनः सतः सुवचम् ।&lt;br&gt;&#xA;किं चास्मिन् कारणवाक्ये कारणत्वबोधनस्यावश्यकतया कारणत्वस्य कार्यवायवहितप्राक्कालसम्बन्धरूपतया `अग्र आसी&amp;rsquo;दिति तस्योक्ततया च कथमत्र निर्विशेषत्वप्रतीतिः? एवं जगन्मिथ्यात्ववादिमते ब्रह्मणः संप्रत्यपि निर्विशेषत्वेन अग्रे निर्विशेषमासीदित्यर्थवर्णनानौचित्यादपि नास्य निर्विशेषपरत्वम्। अपि च प्रलयकाले ब्रह्म किं निर्विशेषं उत सविशेषम्? नाद्यः तथा सति अविद्यासम्बन्धस्याप्यभावेन सृष्टेरसंभवात्। नान्त्यः। तर्ह्यस्य वाक्यस्य निर्विशेषपरत्वासम्भवात् ।&lt;br&gt;&#xA;अपि च ब्रह्म-जीव-ईश्वर-जीवेश्वरभेद-अविद्या-ब्रह्माविद्यासम्बन्धानां षण्णां भवन्मते अनादित्वेन प्रलयेऽपि सद्भावावश्यकतया कथं तदा ब्रह्मणो निर्विशेषत्वं? तदा जीवाधनङ्गीकारे च सृष्टौ अपूर्वजीवोत्पत्त्या अकृताभ्यागम-कृतविप्रणाश-प्रमाणबाधादिकमापद्यते। पारमार्थिकविशेषराहित्यं वाक्यार्थ इति चेत्- तत् किं सृष्टौ पारमार्थिकविशेषवत्त्वं ब्रह्मणोऽस्ति, येन `अग्रे&amp;rsquo; इति विशेषणमर्थवद्भविष्यति। तस्मात्सृष्टिकालिकविशेषराहित्यमात्रपरत्वादस्य वाक्यस्य न त्वदभिमतनिर्विशेषब्रह्मपरत्वम्। अतः प्रथमेनैवकारेणासद्व्यवृत्तिः, द्वितीयेनैवकारेण नैयायिकाभिमतानेकसद्रूपपरमाणुकारणकत्वव्यावृत्तिः, नामरूपविभागवत्त्वव्यावृत्तिश्च, अद्वितीयपदेन प्रसक्तनिमित्तकारणान्तरशङ्काव्यावृत्तिश्च क्रियत इति स्थितिः। भवतैव चानुपदं दृशित्वकारणत्वसूक्ष्मत्वव्यापित्वादयो विशेषाः वक्ष्यन्त इति कथं तद्ब्रूह्य निर्विशेषमित्यलम् ॥&lt;br&gt;&#xA;यञ्च (पु 4.)- दृशिद्रष्टृदृश्यानां मध्ये उत्तरयोः दृशिनिरूपणाधीननिरूपणत्वात् कल्पितत्वमिति - तन्न। अन्यनिरूपणाघीननिरूपणत्वे कल्पितत्वमित्यत्र प्रमाणाभावात्। द्रष्टृत्वस्य दृशिकर्तृत्वरूपतया दृश्यत्वस्य तत्कर्मत्वरूपतया च तयोः द्रष्टृत्वदृश्यचत्वरूपेण दृशिनिरूप्यत्वेऽपि स्वस्वासाधारणात्मत्वपृथिवीत्वादिरूपेण तन्निरूप्यत्वाभावाञ्च। वस्तुतो दृशेरेव सकर्तृकतया सकर्मकतया चाश्रयविषयसाकांक्षत्वात् दृशित्वात्मकस्वासाधारणरूपेणैव तदुभयनिरूपणाधिननिरूपणत्वमिति तस्या एव त्वन्मते कल्पितत्वमापद्यते ।&lt;br&gt;&#xA;ननु दृशिर्द्विविधा सोपाधिका निरुपाधिका चेति। तत्राद्या आश्रयविषयसापेक्षा कल्पितेति तत्रेदमिष्टमेवेति चेत्,केयं सोपाधिका दृशिर्नाम। किंञ्चैतन्यमात्रम्; किं वा वृत्तिः; किं वा वृत्त्यवच्छिन्नचैतन्यम्; नाद्यः, त्वन्मते तस्य निरुपाधिकत्वात्। न द्वितीयः, तस्याः जडत्वेन विषयप्रकाशकत्वाभावेन विषयसापेक्षत्वस्य दुर्वचत्वात्। न च तृतीयः, विशिष्टस्य विशेष्यविशेषणानतिरिक्तत्वेन पूर्वोक्तदोषात्। न चास्मिन् कल्पे दृशेः कल्पितत्वमपि संभवति। न हि चैतन्यमेव चैतन्ये कल्पितमिति वक्तुं शक्यते। तस्मात् चैतन्यमेव वृत्तिरूपसहकारिसम्पन्नं सत् विषयसापेक्षं भवतीति वक्तव्यम्। ईदृशमेवाभिप्रायं मनसिकृयास्माभिः इन्द्रियप्रसरणवेलायां धर्मभूतज्ञानं सविषयकमित्यभिधीयते। तथा च एकमेव चैतन्यं सहकारिसमवधाने सविषयकं साश्रयञ्च भवतीति क्व दृशिभेदः? क्व चैकस्य अन्यत्र कल्पितत्वम् ।&lt;br&gt;&#xA;अथोच्येत - दृशेः सोपाधिकायाः कल्पितत्वमित्यनेन दृशावुपाधिकल्पनमेव विवक्षितमिति- तन्न। आश्रयविषयरूपोपाधीनां कल्पितत्वे प्रमाणाभावात्। दृशिनिरूपणाधीननिरूपणत्वस्य च प्रागेव विचारितत्वात् ।&lt;br&gt;&#xA;एतेन&amp;mdash;- आश्रयविषयात्मकचेतनाचेतनकल्पनधिष्ठानत्वेन ब्रह्मणः जगत्कारणत्वम्- इत्यपि निरस्तम्। कल्पितत्व एव प्रमाणाभावात् ।&lt;br&gt;&#xA;मिथ्यात्वनिर्विशेषत्वे सिद्धवत्कृत्य सर्वदा ।&lt;br&gt;&#xA;अभित्तिचित्रनिर्माणादद्भुता व स्तु मायिता ॥&lt;br&gt;&#xA;यदपि&amp;ndash; ब्रह्मणः कारणत्वादेव जगदपेक्षया सूक्ष्मत्वं व्यापकत्वं चेति तत्सत्यं तथैव। परं तु परिणामिकारणत्व एव मृद्घाटादिष्विदमानुभविकम्। न पुनः शुक्तिरजतादिस्थलेऽपि। तत्र कार्यसत्तायाः कारणसत्तायाश्च विलक्षणतया एकस्यान्यत्प्रति सूक्ष्मत्वादेरननुभवात्। मिथ्याभूतेन सत्यस्याध्यासाधिष्ठानत्वातिरिक्तसंबन्धस्य दुर्वचत्वात्। रजतत्वेन ग्रहकाले शुक्तित्वने ग्रहाभावात् शुक्तित्वेन ग्रहे च रजतबाधात् तथा सत्यरजते शुक्तेरसम्बन्धाञ्च रजतव्यापकत्वस्य शुक्तौ दुर्ग्रहत्वाञ्च । जगतो ब्रह्मनिष्ठात्यन्ताभावप्रतियोगित्वस्य शुक्तिरूप्यस्य शुक्तिनिष्ठात्यन्ताभावप्रतियोगित्वस्य भवत्सिद्धान्तसिद्धतया मिथोऽसम्बन्धिनोर्द्वयोः आधेयाधारात्मना व्याप्यव्यापकभावस्य दुर्वचत्वाञ्च।&lt;br&gt;&#xA;यदप्यत्र- गन्धशब्देन पृथिव्याः वाच्यत्वे `गुणानां गुण्यपेक्षया पृथगुपलम्भाभावेन गुणगुणिनोरभेदस्यैव सिद्धान्तेऽङ्गीकारा&amp;rsquo;दिति हेतुकथनम्&amp;mdash;तदप्ययुक्तम्&amp;ndash;गन्धस्य घ्राणेन गुणिनं विनोपलभ्यमानत्वात्। यदि तु गुणिनं विहाय पृथगवर्तमानत्वमात्रेण गन्धस्य द्रव्याभिन्नत्वमिष्यते तन्न; विभिन्नेन्द्रियग्राह्ययोरैक्यस्यासम्भवात्। अपृथक्सिद्धयोरौपचारिकश्चेदभेद इष्यते; एवमेव जीवब्रह्मणोरचिद्ब्रह्मणोः ज्ञानात्मनोश्चौपचारिक एवाभेद आस्थेयो भवति। तावता न वास्तवस्य भेदस्यापलापः सिद्ध्यति.&lt;br&gt;&#xA;यदपि (पु. 5.) - सकलकार्यव्यापकत्वादेव कारणस्य कार्यगतविशेषरहितत्वरूपं कार्यापेक्षया सामान्यभूतत्वमिति- तत्रोच्यते। कार्यकारणयोरभेदात् कार्यावस्थायां कार्यगतविशेषवत्त्वं कारणस्यास्त्येव। कारणावस्थायां कार्यगतविशेषाणामनुत्पन्नत्वादेव तद्राहित्यमिति तत्र कार्यव्यापकत्वस्य कुतो हेतुत्वम्। एवं कार्यगतविशेषराहित्योक्तावपि सर्वविशेषरहितत्वरूपनिर्विशेषत्वं न सेत्स्यति। न च यत्र सविशेषत्वं तत्र कार्यत्वमिति व्याप्त्या ब्रह्मणः सविशेषत्वे मूलकारणत्वासिद्धिरिति वाच्यम्। यत्र वस्तुत्वं तत्र कार्यत्वमिति व्याप्तिस्वीकारेण ब्रह्मणो मूलकारणत्वनिषेधप्रसङ्गात्। शास्त्रबलेन नित्यवस्तुनोऽपि सिद्ध्या तादृशव्याप्तिरेव न भवतीति चेत् तद्बलेनैव नित्यवस्तुनोऽपि सिद्ध्या तादृशव्याप्तिरेव न भवतीति चेत् तद्बलेनैव नित्यानित्यविशेषविशिष्टनित्यब्रह्मणः सिद्धतया भवदुक्तव्याप्तेरपि भङ्गध्रौव्येण सविशेषत्वे कार्यत्वस्यापादनमशक्यम्। श्रूयते हि `पराऽस्य शक्तिर्विविधैव श्रूयतेस्वाभाविकी ज्ञानवलक्रिया चे&amp;rsquo;ति। एवं ब्रह्मणो निर्विशेषस्य कारणत्वे सर्वदैव तत्कार्यप्रसङ्ग इति कारणावस्थायामनित्यविशेषवत्त्वमपि स्वीकार्यम्। तत्कारणतया च ततः पूर्वमपि कश्चिद्विशेष इति अनादौ संसारे न कदाऽपि ब्रह्मणो निर्विशेषता। किञ्च कारणत्वं पूर्वकालसम्बन्ध एवेति, कारणावस्थायां स विशेषोऽवर्जनीयः। यदि ब्रह्मणि सर्वदा विशेषसद्भावेऽपि तेषामपारमार्थिकत्वात् निर्विशेषत्वमुच्यते, तत् कार्यावस्थायामपि तुल्यम्। वस्तुतः तेषां मिथ्यात्व एव प्रमाणं न किञ्चिदस्ति ।&lt;br&gt;&#xA;किंच त्वन्मते मूलाविद्या सविशेषा? निर्विशेषा वा? नाद्यः, सविशेषाणां कार्यत्वेन तस्याः मूलकारणत्वासिद्धिप्रसङ्गात्। नान्त्यः, ब्रह्मतुल्यत्वेन बाध्यत्वाद्यभावप्रसङ्गात्। उभयोश्चाविद्याब्रह्मणोः निर्विशेषयोः आच्छाद्याच्छादकभावाभावेन जगदसिद्धिप्रसङ्गाञ्च। सैका सविशेषाऽपि मूलकारणमिति चेत्, ब्रह्माप्येवमेवास्तु। ननु कार्यसामान्यस्य सविशेषत्वदर्शनात् ब्रह्मणः सन्मात्रत्वाङ्गीकारे निर्विशेषत्वेन कार्यत्वापत्तिवारणं सुकरमिति सन्मात्रत्वस्वीकार इति चेत्- ब्रह्मण एवानङ्गीकारे कार्यत्वापत्तिरेव न भविष्यतीति तथा कुतो नेष्यते? प्रमाणं तु विशेषेऽपि तुल्यम्। अतो नित्यचिदचिद्विभूतिशक्तिज्ञानसम्पन्नमेव ब्रह्मेति। यत्तु&amp;ndash;ब्रह्मणः सविशेषत्वे तादृशविशेषरहितं ब्रह्मणोऽपि मूलकारणमन्यत्, किञ्चित् स्यात्। तस्यापि सविशेषत्वे पुनर्मूलकारणान्तरापेक्षयाऽनवस्थेति&amp;ndash;तत्रोच्यते। सविशेषत्वे कार्यत्वमिति व्याप्तिसिद्ध्या किल ब्रह्मणः सविशेषत्वे मूलकारणापेक्षा वक्तव्या। एवं मूलकारणत्वेन कल्पितं च मूलत्वन्निर्विशेषमेव सिद्धमिति, पुनः कथं तस्यापि सविशेषत्व इत्येवमनवस्थोपयोगिशङ्कोत्थानम्। तस्मान्मूलपदाप्रयोगेण एवं रीत्या लेखनीयम्-`ब्रह्मणः सविशेषत्वे कार्यत्वात्कारणमावश्यकम्; तस्यापि सातिशयत्वे कार्यत्वात्कारणान्तरमित्यनवस्थाया मूलकारणासिद्धि&amp;rsquo;रिति। वस्तुतः सविशेषत्वेऽप्यकार्यत्वं श्रुतिबलाद्भवत्येवेति न सविशेषब्रह्मणो मूलकारणत्वासिद्धिः। अत एव सविशेषत्वात् स्वगतभेदविजातीयभेदराहित्यमपि दुर्वचम्।&lt;br&gt;&#xA;यत्त्वत्र `सजातीयाद्विजातीयात् स्वगताञ्च भेदो न संभवती&amp;rsquo;त्युक्तम्; तदसत्; सजातीयादिसत्त्वे तद्भेदस्य ब्रह्मण्यावश्यकत्वात्। सजातीयाद्यप्रसिद्ध्या तद्भेदो ब्रह्मणी दुर्वच इति चेत्&amp;mdash; विशेषरूपप्रतियोग्यप्रसिद्ध्या निर्विशेषत्वमपि दुर्वचम्। अपारमार्थिकविशेषसत्ताङ्गीकारेऽपारमार्थिकस्वगतादिसत्त्वात् तद्भेदोऽप्यस्त्येव। तथाऽपि स भेदोऽपि मिथ्यैवेति चेत्&amp;mdash;तर्हि तादृशभेदराहित्यमपि मिथ्याप्रतियोगिकत्वात् कुतो न मिथ्या। यदि भेदमिथ्यात्वेऽपि सत्य इति कथं ब्रह्म भेदरहितं निर्विशेषम्। अत एवं, `सजातीयाद्विजातीयात् स्वगताञ्च&amp;rsquo; इति पञ्चमीनिर्देशं विहाय सर्वभवदीयसमाहृता `सजातीयो विजातीयस्स्वगतोऽपि भेदो नास्ती&amp;rsquo;ति लेखनसरणिर्युज्यत इव। अत्र भेदशब्दः भेदवद्वस्तुपरः। ते मिथ्यात्वात् परमार्थतो न सन्तीत्युच्यते। वस्तुतः स्वगतादिरपि परमार्थ एवेति तु वयम्। सजातीयविजातीयस्वगतभेदेति भवन्मतानुयायिप्रयोगेषु च न पञ्चमीसमासप्रसिद्धिरिति तत्त्वं भवता बोद्धव्यम् ।&lt;br&gt;&#xA;क्वचिद्ब्रह्मणो निर्विकल्पमिति विशेषेणं च न निर्विशेषपरत्वेन, किंतु विभ्रमराहित्यपरत्वेन अनेकब्रह्मनिषेधाय स्वात्यन्तसजातीयद्वितीयराहित्यपरत्वेन चेति न ततोऽपि निर्विशेषत्वसिद्धिः। अन्यथा सविशेषत्वश्रुतिविरोधात्। `तदेव निष्कलं ब्रह्म निर्विकल्पं निरञ्जनम्। निर्विकल्पमनन्तं च हेतुदृष्टान्तवर्जितम्। (ब्रह्म. सि. 8.9) इति वचनं तु एकवाक्यत्वे निर्विकल्पपदपौनरुक्त्यादप्यप्रमाणम्। अस्मन्निरुक्तार्थपरत्वे प्रमाणमेव वा भवतु; न ततः किञ्चित्। न च ब्रह्मणः सविशेषत्वे, `यतो वाचो निवर्तन्ते,&amp;rsquo; `अगोचरं वचसां&amp;rsquo; इति श्रुतिस्मृतिविरोध इति वाच्यम्; तत्रैव ब्रह्मणः यच्छब्द-अगोचरशब्दप्रतिपादितत्वरूपविशेषविशिष्टस्य ततो निर्विशेषत्वबोधने माता वन्ध्येतिवद्व्याहतार्थकत्वप्रसङ्गात्। अविरोध्यर्थश्च वक्ष्यते।&lt;br&gt;&#xA;यदपि- `निर्गुणं&amp;rsquo; इति श्रुतिबलात् ब्रह्मणि सर्वगुणराहित्यसिद्धिरितितत्र तादृशार्थस्वीकारः किं ब्रह्मणः सविशेषत्वे मूलकारणत्वासम्भवरूपयुक्त्या आहो निर्गुणशब्दस्वारस्यादिति। नाद्यः, प्रागेव निराकृतत्वात्। नान्त्यः, गुणशब्दस्य विशेषणपरत्वेन सकलविशेषणरहितमित्यर्थस्यासम्भवात्। निरञ्जनत्वादिविशेषणस्येष्टत्वात्। स्वाभिन्नगुणशून्यत्वं निर्गुणत्वं, निरञ्जनत्वादेश्च ब्रह्माभिन्नत्वान्न दोष इति चेन्न, त्वया गुणगुणिनोरभेदस्य (पु.4)प्रागुक्तत्वेन सर्वस्यापि पदार्थस्य ईदृशनिर्गुणत्वसत्वेनाविशेषात्। एवं सति गुणसामान्यनिषेधपरत्वं परित्यज्य भवता प्रमाणानुरोधेन सङ्कोचे क्रियमाणे `यः सर्वज्ञः सर्ववित्&amp;rsquo; इत्यादिश्रुत्यनुसारेण हेयगुणपरतया सङ्कोचस्यैव युक्तत्वात्। `यः सर्वज्ञ&amp;rsquo; इत्यादेः आरोपितगुणप्रतिपादकत्वस्य भवदिष्टत्वेन निर्गुणमित्यस्य आरोपितानारोपितसर्वगुणनिषेधपरत्वस्य दुःखीकरतया सङ्कोचस्यावश्यंभावाञ्च। गुणाः पारमार्थिकत्वेन रूपेण न सन्तीत्यर्थाङ्गीकारे च पारमार्थिकत्वस्यैवाभावप्रतियोगितावच्छेदकत्वमुक्तं भवतीति व्युत्पत्तिविरोधः। सर्वत्र हि प्रतियोगिवाचकपदप्रवृत्तिनिमित्तमेवाभावप्रतियोगितावच्छेदकं दृष्टम्। घटो नास्तीत्यत्र हि घटत्वमेव प्रतियोगितावच्छेदकम्, न द्रव्यत्वपारमार्थिकत्वादि। अतः पारमार्थिकत्वावच्छिन्नगुणनिष्ठप्रतियोगिताकाभावः न कथमपि निर्गुणशब्दार्थ इति। एवमस्य व्यधिकरणधर्मावच्छिन्नप्रतियोगिताकाभावस्य केवलान्वयितया जगतोऽपि निर्गुणत्वापत्तिरिति कस्तत्र ब्रह्मणो विशेषः? अतो भवदभिमतवाक्यार्थस्यासम्भवात्, निषेधस्य विहितव्यतिरिक्तविषयतायाः `न हिंस्यात् सर्वाभूतानी&amp;rsquo;ति न्यायसिद्धत्वाञ्च, `विना हेयैर्गुणादिभिः&amp;rsquo; इति विस्पष्टप्रमाणानुरोधी सङ्कोच एव युक्त इति सिद्धं हेयगुणनिषेधपरत्वम् ।&lt;br&gt;&#xA;यत्तु- (पु.6.) निर्गुणश्रुतेरेवं सङ्कोचेन समर्थने रसादिकिञ्चिद्गुणराहित्येन जीवेऽपि निर्गुणपदवाच्यता स्यादिति। तत्रोच्यते । कामं स्यात्। किं तेन । न हि `पृथिव्यादयो रूपरसादिगुणकाः,जीवस्तु निर्गुण&amp;rsquo; इत्युक्तौ प्रकरणानुसारेण तथाऽर्थो न गृह्यते। देहादिवैलक्षण्यसिद्धये तथोक्तिसंभवात्। अशब्दमस्पर्शमित्यादि यथा श्रूयते। निर्विशेषा पुरीति च यथा। किञ्च निर्गुणं गुणभोक्तृ चे&amp;rsquo;ति (13.14.) गीतोक्तरीत्या स्वभावतः सत्त्वादिगुणरहितत्वेनैव निर्गुणत्वमिष्टमिति निर्गुणपदवाच्यत्वे सत्यपि सत्त्वादिगुणप्रकृतिसम्बन्धयोग्यताऽस्ति। ब्रह्मणि साऽपि नास्तीति पुष्कलं निर्गुणत्वमिति। अतो ब्रह्मणि निर्गुणपदेन तद्वैलक्षण्यमभिमतमिति न जीवाविशेषः। न हि निर्गुणपदवाच्यत्वतदभावाभ्यां ब्रह्मजीवयोर्विशेषं ब्रमः। किं तु निर्गुणपदविवक्षितनिरुक्तार्थविशेषमादायेति सिद्धं वैलक्षण्यम्। गुणशब्दस्य च श्वेताश्वतरादिसर्वोपनिषत्सु गीतादिषु च सत्त्वरजस्तमोगुणपरतयैव भूयसी प्रसिद्धिरिति तन्निषेधपरत्वमेव निर्गुणपदस्य स्वरसमित्यतोऽपि न निर्विशेषत्वसिद्धिः। एवं च हेयगुणपरतया एतादृशवाक्यानां निर्व्यूढत्वात् कल्याणगुणास्तत्र वस्तुतः सन्त्येव। न च परमात्मगुणानां अविद्याकल्पितजीवावस्थाप्रपञ्चरचनामात्रोपयोगित्वेन काल्पनिकत्वमेवेति वाच्यम्। अविद्यायाः, तत्कल्पितत्वादेश्चैवाप्रामाणिकतया तत्सिद्धत्वकारेण ईदृशार्थनिष्कर्षासम्भवात् ।&lt;br&gt;&#xA;यदपि &amp;ndash; ब्रह्मणो ज्ञानगुणकत्वं नास्ति; किं तु ज्ञानस्वरूपत्वमेवेत्यत्र श्रुतिवाक्यत्रयमुपात्तम्- तत्त्रयमपि विपरीतसाधकम्। (ब्र.2.4.12.) `कृत्स्नो रसघन एव। एवं वाऽरे अयमात्मा&amp;hellip;&amp;hellip;.विज्ञानघन एव&amp;rsquo;त्यत्र हि विज्ञानघनशब्द,दृष्टान्ते रसघनशब्दो रसनेन्द्रियग्राह्यरस-तदन्येन्द्रियग्राह्यतद्धर्मिणोरेव, विज्ञानस्यात्मनश्च स्वरसतो भेदमेव दर्शयतीति नात्मनो विज्ञानस्वरूपत्वमत्र स्वरसम्। तत्तु प्रमाणान्तरानुसारेण संमन्तव्यम्। एवं `सत्यं ज्ञानं&amp;rsquo;(तै 2.1.) इत्यत्र ज्ञानपदमपि अर्श आद्यजन्तम्, अन्यथा स्वरविरोधादिति तदपि ज्ञातृवाचि। विज्ञानमानन्दं ब्रह्मेत्यत्रापि (ब्र 3.9.28.) आनन्दपदस्य नित्यपुल्लिङ्गस्य अर्शआद्यजन्तत्वाभावे क्लीबत्वासंभवेन आनन्दवदर्थपरतया तत्साहचर्यात् पूर्ववचनानुसाराञ्च विज्ञात्रर्थकमेव विज्ञानपदमिति निश्चीयते। किञ्चोभयविधार्थपरत्वार्हाणां पदानां विस्पष्टवचनान्तरानुसारेण अर्थनिर्णय एव प्रामाणिकः। अतश्च `विज्ञातारमरे (ब्र.2.4.14) इत्यादिश्रुत्यनुसारेण उक्तवचनानां विज्ञानाश्रयपरत्वं वक्तव्यं परित्यज्यात्र स्वच्छन्दतः कञ्चिदर्थं स्वीकृत्य विज्ञातारमित्यादेरौपचारिकत्ववर्णनं मताभिनिवेशमेव दर्शयति। अत्यन्तासिद्धाद्वितीयत्वसिद्धवत्कारेण श्रुतिसिद्धज्ञातृत्वज्ञेयत्वनिराकरणमप्येवमयुक्तमेव ।&lt;br&gt;&#xA;`यदपि-(पु 7.) सर्वं खल्विदं ब्रह्मे&amp;rsquo; त्यादिभिः समानाधिकरणवाक्यैः ब्रह्मणोऽद्वितीयत्वसिद्धिरिति &amp;ndash; तत्र सहृदयो भूत्वा पश्यतु भवान्। अनेन वाक्येन किं सर्वमपि नास्ति अतो ब्रह्माद्वितीयमित्युच्यते। किं वा सर्वमस्ति; एवंरूपेणैवेदं प्रमाणसिद्धं ब्रह्माभिन्नमिति। न खल्वस्मिन् अपवरके स्थितः शुक्लो नीलः पीतः सर्वो घट इति वाक्यात् नात्र शुक्लो नीलः पीतो वा किन्तु घट एवेत्यर्थः प्रतीयते। अतो घटस्य नैल्यादिवत् ब्रह्मणि सर्वाकारसत्त्वमेव एतद्वचनलभ्यमिति सर्वबाधेन ब्रह्मणोऽद्वितीयत्वसमर्थनं कदर्थनमेव। तर्हि ब्रह्मणि सर्वाकाराङ्गीकारे निर्विकारश्रुतिविरोध इति चेत् नन्वियमपि श्रुतिरेव। अस्याः परं अन्यथाकरणं कथम्? उभयसामञ्जस्यं कथमिति चेत् तदपि श्रुतिरेव दर्शयतीति वक्ष्यते ।&lt;br&gt;&#xA;यदपि&amp;ndash;ब्रह्माद्वैतमिति प्रसिद्धिरपि मायावादिमते सामीचीन्येन सङ्गच्छत इति-तत्र कुत्रत्येयं प्रसिद्धिरिति विवेचनीयम्। अस्तु वा कामम्। कस्य मते इयं न सङ्गच्छते। चितामचितां चनिकत्वेन भेदवत् ब्रह्मण्यपि भेदो नाङ्गीकार्यः। ब्रह्मणः सृष्टिस्थित्याद्यनेकविशेषणवतोऽपि एकत्वमेवेति तात्पर्यात् सर्वाविरोधेन समीचीनतममेव सङ्गच्छतेऽस्मन्मत इति किमनेन। `बृहति बृंहयति। तस्मादुच्यते परं ब्रह्म&amp;rsquo; इत्याद्यनुसारेण बहुविशेषणविशिष्टतयैव ब्रह्मशब्दार्थत्वेन प्रमितस्य निर्विशेषत्वेनाद्वैतवर्णनमेव व्याहतामिति भवन्मते तत्रासामीचीन्यमेव । एतेन भवत्सम्मताद्वितीयत्वे साधकप्रमाणाभावस्य वर्णनेन अद्वितीयत्वाविरोधाय ब्रह्मणः सन्मात्रत्वाङ्गीकारः सदनुभूत्यैक्यङ्गीकारश्च प्रत्युक्तः। ब्रह्मणो ज्ञानरूपतायाः सन्मात्रतायाश्च प्रमाणसिद्धित्वात् ज्ञानसन्मात्रयोरभेदसिद्ध्या सन्मात्रस्य ज्ञानविषयभावो नास्तीति यदुक्तं- तदपि न। सतोऽपि ज्ञानरूपत्वेऽपि सन्मात्रातिरिक्तज्ञानानिषेधेन सन्मात्रे तद्विषयभावस्य दुर्वारत्वात्। ब्रह्मातिरिक्तं धर्मभूतं चैतन्यं निषेधतश्च भवतः, ब्रह्मणः सविषयकत्वं दुरपह्नवम् ।&lt;/p&gt;</description>
    </item>
    <item>
      <title>प्रपत्त्यनुपायत्व विचारः</title>
      <link>https://vishvAsa.github.io/rAmAnujIyam/tattvam/prapatty-anupAyatva-vichAraH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/prapatty-anupAyatva-vichAraH/</guid>
      <description>&lt;pre tabindex=&#34;0&#34;&gt;&lt;code class=&#34;language-श्रीमते&#34; data-lang=&#34;श्रीमते&#34;&gt;&#xA;श्रीमद्वेदमार्ग प्रतिष्टापनाचार्योभयवेदान्त&#xA;&#xA;प्रवर्तन धुरीणराय् . श्रीमत्परमहंस परिव्राजकाचार्य वर्यरान&#xA;&#xA;ऎम्बार् जीयर् स्वामि ऎन्नुम् . तिरुवेङ्गडरामानुजस्वामि अरुळिच्चॆय्त&#xA;&#xA;प्रपत्त्यनुपायत्व विचारः&#xA;&#xA;आत्मना मात्मरक्षार्थ मस्थानभयवारकः।&#xA;&#xA;अव्या दव्याजबन्धोर्न स्सेव्य स्सेव्येतरः करः॥&#xA;&#xA;स्थितंताव दनालोचित विशेषाशेषलोकशरण्य श्श्रीनिधिरेव&#xA;&#xA;सकलजीव सञ्जीवनोपाय इति निखिल निगम तात्पर्य पर्यवसान&#xA;&#xA;भूमिरिति;&#xA;&#xA;अथ तन्निष्ठानां तच्चरणशरणवरणमधिकारि विशेषणमात्र&#xA;&#xA;मित्यभिधीयते। तदिद मगायि गीताचार्येण-([1]१ गी-१८-६६) “अहंत्वा सर्वपापेभ्यो&#xA;&#xA;मोक्षयिष्यामि माशुचः” इति। अस्य चाऽयमर्थो रहस्यवेदिभिरादिश्यते&#xA;&#xA;-तमेकमेव शरणंगतस्य स एव भगवान् साधनमिति, युक्तञ्चैतत् - युष्म&#xA;&#xA;च्छब्देन शरणागताधिकार्युपादानात्, अहं मोक्षयिष्यामीत्युपाय&#xA;&#xA;तत्कृत्याभिधानाच्च, तत्तात्पर्यकत्वोपपत्तेः। अत्र सिद्धरूपापि शरणागति&#xA;&#xA;रधिकारविशेषणतया प्रतिपिपादयिषता; ([2]२ मुमुक्षुप्पडि-३-६९) “अप्राप्तनाय् ऎन्नैये उपाय&#xA;&#xA;माकप्पत्तियिरुक्किर उन्नै” इति रहस्यवेदसूक्तेः। अप्राप्तिर्नाम- भगव&#xA;&#xA;दनन्य शरणत्वरूप स्वरूपात्मिकाच; सैवशरणवरणयोग्यतारूपतया&#xA;&#xA;सिद्धरूपशरणागतिरिति चोच्यत इति युक्तमत्र तस्याश्च प्रतिपिपादयि-&#xA;&#xA;षितत्वम्। न चैवं तस्या अविधेयत्वप्रसङ्गः; इष्टत्वात्। न चैवमशास्त्री-&#xA;&#xA;यत्वम्; शास्त्रोपात्तत्वमात्रेणापि तत्सिद्धेः। न चात्र तदुपादानासंभवशङ्का;&#xA;&#xA;ब्रह्मवदात्मनोपि प्राप्यान्तर्गततया तत्स्वरूपान्तर्गत सिद्धरूपशरणाग&#xA;&#xA;त्युपादानस्यापि साक्षात्परम्परयावा प्रयोजनपर्यवसायित्वात्; ज्ञापितं&#xA;&#xA;चास्याः ([3]३ मुमुक्षुप्पडि-३-४६) स्वरूपनिष्ठम्” इति प्राप्यान्तर्गतत्वम्, प्रसिद्धं च प्रत्यचोपि स्वतः&#xA;&#xA;पुरुषार्थत्वादिकम्, ([4]४ शा-मी-४-४-३) “आत्माप्रकरणात्” इत्यादिषु। किञ्च - अस्या&#xA;&#xA;अधिकारिविशेषणतयोपादानस्य परम्परया प्रयोजन पर्यवसानानपायाच्च।&#xA;&#xA;न च - ([5]५ रहस्यत्रयसारे) “फलादिभ्यो विभिन्नत्वात् प्रपत्तेर्विद्ध्यनन्वयात्। विधेयान्तरहानेश्चनाधिकारि विशेषणम्” इति प्रपत्ते रधिकारिविशेषणत्वा-&#xA;&#xA;संभवश्शङ्क्यः; ([6]६) “फलादिभ्योप्यभिन्नत्वात् प्रपत्तेर्विद्ध्यतोन्वयात्।&#xA;&#xA;विधेयान्तसत्वाच्चाप्यधिकारि विशेषणम्” इति तत्प्रतिष्ठापनसंभवात्।&#xA;&#xA;तथाहि - प्रपत्ते रधिकारिविशेषणताहि, फलकामनारूपतया फलतया&#xA;&#xA;निमित्ततया च स्यात्; तत्र आद्ये ([7]७ पाञ्च) “प्रार्थनामति श्शरणागतिः”&#xA;&#xA;इत्युक्तलक्षण सिद्धोपाय फलोपधान प्रार्थनात्मक प्रपत्ते र्योग्यतावस्थ&#xA;&#xA;सिद्धोपायफलकामनारूपत्वस्य दुरपह्नवतयातेनरूपेण तदधिकारिविशे-&#xA;&#xA;षणत्वोपपत्तिः। अथ द्वितीयेपि, यथावस्थित पारमार्थिक भगवच्चरणार-&#xA;&#xA;विन्द शरणागते र्भगवदेकशरणत्वरूप स्वरूपाविर्भावात्मकत्वेनाऽनवरत&#xA;&#xA;भोग्य फलात्मकतायाः द्वयपूर्वखण्ड क्रियावर्तमान प्रत्ययादिसिद्धत्वेन दुरप-&#xA;&#xA;ह्नवतया तेन रूपेण तथात्वोपपत्तिः। नच फलस्य स्वरूपेण विशेषणत्वास-&#xA;&#xA;म्भवः; स्वविषयककामनावत्व संबन्धेन तस्यापि विशेषणत्वोपपत्तेः।&#xA;&#xA;अथ तृतीयेपि, प्रपत्तेर्निमित्ततयाऽधिकारिविशेषणत्वं हि निषिद्धतया&#xA;&#xA;केवलया च स्यात्; तत्राद्ये, ([8]८ मुमुक्षुप्पडि-३-७५) “कलङ्गि उपायबुद्ध्या पण्णुम् प्रपत्तियुम्&#xA;&#xA;पातकत्तोडॊक्कुम्” इत्यनुगृहीतरीत्या प्रपत्तिविशेषणस्य निषिद्धनिमित्ता-&#xA;&#xA;न्तर्गतताया अपि सर्वपापशब्दसिद्धत्वे न दुरपह्नवतयातेन रूपेण तथा-&#xA;&#xA;त्वोपपत्तिः। नचैवंप्रपत्तेः परिहरणीयताप्रसङ्गः; तेन रूपेण तथात्वस्ये-&#xA;&#xA;ष्टत्वात्। अथ तत्र द्वितीयेपि, ([9]९) “जगतिगतिमन्याम विदुषांगतिर्गम्य&#xA;&#xA;श्चासौ हरिः” इत्यनुगृहीतरीत्या अनन्यशरणत्वाविर्भावात्मिकायाः प्रपत्तेः&#xA;&#xA;केवलनिमित्ततायाः सिद्धोपायाधिकारिविशेषणतया जितन्तआदिसिद्ध-&#xA;&#xA;त्वे नदुरपह्नवतयातेन रूपेण तथात्वोपपत्तिः। एवम्- ([10]१० अष्टश्लोक्याम्.३) “स्वातन्त्र्यं&#xA;&#xA;निजरक्षणम्” इत्याद्यनुगृहीतरीत्या सर्वेषां चेतनानां भगवदनन्यरक्षकत-&#xA;&#xA;त्वात्मकानन्य शरणत्वरूपस्वरूपस्य तादृशस्वरूपविशिष्ट सर्वचेतनविष-&#xA;&#xA;येपि भगवतएव रक्षणप्राप्तेश्चाऽष्टाक्षर नमःपदादिसिद्धतया दुरपह्नवत्वेन&#xA;&#xA;सिद्धरूपशरणागतेरपि केवलनिमित्ततया सिद्धोपायाधिकारि विशेषण-&#xA;&#xA;त्वोपपत्तिः।&#xA;&#xA;नचात्र विधिप्रत्यययोगः परिपन्थीति वाच्यम्, विकल्पासहत्वात्; किं&#xA;&#xA;सिद्धरूपायाश्शरणागतेः केवलनिमित्तत्वे विधिप्रत्ययविरोधः प्रतिपाद-&#xA;&#xA;यिषितः, उत साध्यरूपायास्तस्यास्तथात्त्वे; नतावदाद्यः-तद्विषयकविधि-&#xA;&#xA;प्रत्ययस्यैव गगनकुसुमसमत्वात्। नापि द्वितीयः-तस्यापि विकल्पासह-&#xA;&#xA;त्वात्;- किं तदधिकारि विशेषणत्वग्राहक वाक्यान्तर्गत विधिप्रत्यययोग&#xA;&#xA;विरोधः प्रतिपादयिषितः, उत वाक्यान्तरगत तद्विरोधो वा; नतावदाद्यः-&#xA;&#xA;([11]११ गी-१८-६६) “अहंत्वा” इत्यादिवाक्ये विधिप्रत्ययाश्रवणात्। नापि द्वितीयः&#xA;&#xA;-([12]१२ मुण्डके-१-२-१२) “परीक्ष्य लोकान् कर्मचितान् ब्राह्मणो निर्वेदमायात्” इत्यादिषु&#xA;&#xA;वाक्यान्तरविहिताया एव गुरूपसत्त्यादेर्वाक्यान्तरे अधिकारिविशेषणत्वे-&#xA;&#xA;नाप्युपादानदर्शनेन वाक्यान्तरीय विधिप्रत्यययोगस्य वाक्यान्तरोपात्ताधि-&#xA;&#xA;कारि विशेषणत्वेन साक मविरोधदर्शनात्।अभ्युपगतं चाऽऽचार्यैः वा-&#xA;&#xA;क्यान्तरविहितायाः प्रपत्तेरेव प्रपन्नासाधारण धर्मद्वयस्मरणादिविधिषु&#xA;&#xA;केवलनिमित्ततयाऽधिकारिविशेषणत्वमपि। तस्मात् सिद्धं फलकामना-&#xA;&#xA;रूपतया फलतया निमित्ततया च प्रपत्तेरधिकारिविशेषणत्वमुपपद्यत एवेति।&#xA;&#xA;न चैवमपि- विधेयान्तरासिद्ध्या तथात्वासंभवशङ्का; अधिकारिविशेषणानां&#xA;&#xA;नियोज्यतावच्छेदकत्वनियमे प्रमाणाभावात्। नच- प्रायोदर्शनमात्रेण तत्सिद्धिः;&#xA;&#xA;पार्थिवत्वलोह लेख्यत्वयोर्व्यभिचारात्। अधिकारिविशेषणानां नियोज्यताव-&#xA;&#xA;च्छेदकत्वं न तावदधिकारिविशेषणताप्रयुक्तम्; किं तु- उपायगताधिकारि&#xA;&#xA;यत्नसाध्यत्वरूपोपाधि निबन्धनम्। अतः यत्रोपायस्य सिद्धत्वम्, तत्र तद-&#xA;&#xA;धिकारिविशेषणस्य नियोज्यतावच्छेदकत्वाभावोन नः क्षति मावहतीति&#xA;&#xA;युक्तं प्रपत्तेर्विधेयान्तराभावेपि सिद्धोपायाधिकारि विशेषणत्वम्। ननु- सर्वाधिकारि विशेषणसाधारण मधिकारिविशेषणत्वं किन्नामेति चेत्;&#xA;&#xA;-उपायान्वयितावच्छेदकत्वमेवेतिब्रूमः, सिद्धंच प्रपत्ते स्सिद्धोपायान्वयि&#xA;&#xA;तावच्छेदकत्वम्, ([13]१३ ति-वाय्-९-१०-६) “शरणमाकुम् तनताळडैन्दार्‌क्कॆल्लाम्” इत्या-&#xA;&#xA;दि दिव्यसूरिसूक्तिभिः। तस्मात् नविधेयान्तरासिद्धावपि प्रपत्तेरधिकारि&#xA;&#xA;विशेषणत्वविरोधः।&#xA;&#xA;अथवा- स्यान्नामाऽधिकारिविशेषणानां नियोज्यतावच्छेदकत्वनियमोपि;&#xA;&#xA;तथापि न प्रपत्तेरधिकारिविशेषणत्वहानिः; प्रपन्नंप्रति सिद्धोपायस्यैव&#xA;&#xA;विधीयमानत्वात्। न च सिद्धस्य प्रवृत्त्यसाध्यत्वाद्विधेयत्वासंभवः;- तस्यो&#xA;&#xA;त्पाद्यत्वलक्षण साध्यत्वासंभवेपि प्राप्यत्वलक्षण साध्यत्वानपायेन तत्सा-&#xA;&#xA;ध्यकविध्युपपत्तेः। उत्पाद्य विकार्य संस्कार्य प्राप्यभेदेन साध्य चातुर्विध्यं&#xA;&#xA;हि सिद्धान्तम्। विधीयते च लक्ष्मीतन्त्रे प्रपन्नप्राप्यतया सिद्धोपायः ([14]१४)&#xA;&#xA;“एवं मां शरणं प्राप्य वीतशोकभयक्लमः। मामेव शरणं प्राप्य मामेवान्ते समश्नुते” इति। अत्र “एवं मां शरणं प्राप्य” इत्यधिकारिविशेषणतया&#xA;&#xA;शरणागतिमनूद्य तद्विशिष्टं प्रति “मामेव शरणं प्राप्य” इति प्राप्यतयासि-&#xA;&#xA;द्धोपायविधानात्। किं च- प्रतिबन्धकविनिर्मोक विशिष्टवेषेण सिद्धोपा-&#xA;&#xA;यस्यापि साध्यत्वसंभवेन तद्विधेरक्षतत्वाच्च।नच- विशिष्टोपादानस्य विशेषण&#xA;&#xA;मात्रार्थकत्वेन प्रतिबन्धकविनिर्मोकमात्रस्यैव साध्यतया विधेयता स्यादिति&#xA;&#xA;वाच्यम्;- तथासति लौकिक वैदिक कार्यकारणभावमात्र भङ्गप्रसङ्गात्।&#xA;&#xA;-घटत्वाद्यवयवस्थाविशिष्टं प्रति कपालत्वाद्यवस्थाविशिष्टं हि कारणमि-&#xA;&#xA;त्युच्यते; तत्राप्युक्तन्यायेन तत्तदवस्थामात्रस्य कार्यकारणभावापातात्।&#xA;&#xA;अस्त्विति चेत्, ([15]१५ शा-मी-२-१-१५) “तदनन्यत्वमारम्भणशब्दादिभ्यः” इत्यादि सिद्धकार्य&#xA;&#xA;कारणाभेद सिद्धान्तभङ्गप्रसङ्गात्। नच- तत्रप्रमाणबलाद्विशिष्टस्य साध्यताऽ-&#xA;&#xA;भ्युपगम्यते, इहतु तदभावात्तदनभ्युपगम इति वाच्यम्; ([16]१६ भारते) द्रौपद्या सहि-&#xA;&#xA;तास्सर्वे नमश्चक्रुर्जनार्दनम्” ([17]१७) “रक्षिष्यतीति विश्वासादभीष्टोपायकल्पनम्”&#xA;&#xA;([18]१८ मनुस्मृतौ) “स्वाभीष्टे परसंबन्धे स्वशक्त्या हीनसाधनः। तत्प्राप्त्युपायं तत्पादौ कृत्वा&#xA;&#xA;विश्वासपूर्वकम्” इत्यादि व्यवहारानुगुण्येन इहापि विशिष्टवेषेण साध्यताया&#xA;&#xA;अवश्याभ्युपेयत्वात्।&#xA;&#xA;नचैवमपि- सिद्धोपायगत प्रतिबन्धकविनिर्मोकस्य कर्तृव्यापाररूपत्वाभावेन तस्य&#xA;&#xA;साक्षात्कृत्य साध्यत्वेन विधेयत्वासिद्धिः; स्वरक्षणार्थ स्वप्रवृत्तीनामेव सिद्धोपाय&#xA;&#xA;फलोपधानप्रतिबन्धकतया तन्निवृत्तिरूप तद्विनिर्मोकस्य कर्तृव्यापाररूपत्वेन सा-&#xA;&#xA;क्षाद्विधेयत्वोपपत्तेः। नच- तादृशविधिवाक्य दौर्लभ्यम्; ([19]१४) “तेन चेदविवादस्ते मागङ्गां माकुरून्गमः” ([20]२०) “अपायोपायसंज्जौतु पूर्वराशी परित्यजेत्” ([21]) “तमंशं नैवकुर्वीत मनीषी पूर्वराशिवत्” इत्यादीनां सुलभत्वात्। नच-आशुतरविना-&#xA;&#xA;शिनीनां चेतनवृत्तीनां प्रतिबन्धकत्वानुपपत्तिः;स्वजन्यभगवन्मनःकालुष्यात्मकादृष्ट-&#xA;&#xA;वत्तासंबन्धेन तदुपपत्तेः।&#xA;&#xA;अथवा-अस्तुमनः कालुष्यविशेषाणामेव प्रतिबन्धकता; तथापि- नतद्विनिर्मोकस्य&#xA;&#xA;कर्तृव्यापारासाध्यत्वम्; परम्परयापि तदुपपत्तेः। नचैवम्- कालुष्यविनिर्मोकस्य भगवत्प्रसादात्मकत्वेन तस्य पारम्पर्येण साध्यत्वोक्तौ औचित्यात् स्वर्गादिवत् फलरूपत्वस्य तद्धेतुभूतावान्तर व्यापाररूपत्वस्य वा प्रसङ्गः; कालुष्यशान्तिरूप&#xA;&#xA;प्रसादस्याऽभावरूपत्वेन तस्य स्वर्गादितुल्यतया फलादिरूपत्वाभावात्। नच-तस्य, भावान्तरमभावइति न्यायेन स्वाभाविकभगवत्प्रीतिरूपत्वाश्रयणेन तथात्वप्रसङ्गः;&#xA;&#xA;तथासति - तस्येष्टप्रसङ्गरूपत्वात्। नचैवम्- सिद्धोपायस्य निमित्तमात्राधिकारत्व-&#xA;&#xA;हानिः; अस्यचोद्यस्य जीवनादिनिमित्तकस्थलेपि तुल्यत्वात्। तत्राप्युक्तदिशाप- रम्परया कर्तृव्यापारसाध्यस्य प्रत्यवायपरिहारादे स्सिद्धान्ते भगवत्प्रीतिरूपत्वात्। किंच- ([22]२२) “परिबृढतयावा विदितया जगतिगति मन्यामविदुषां गतिर्गम्यश्चा-&#xA;&#xA;सौ हरिः” इत्याद्यनुगृहीतरीत्या सिद्धोपायं प्रति जीवनादिवत् स्वरूपयाथात्म्य&#xA;&#xA;ज्ञानरूपत्वेनाऽऽकारेण निमित्तभूताया एव शरणागतेः, ([23]२३ पाञ्च) “याच्ञाप्रपत्ति श्शरणागतिः” ([24]२४ पाञ्च) “प्रार्थनामति श्शरणागतिः” इत्यादिभिः प्रमाणैः फलकामनारूपत्वस्यापि सिद्धत्वेन तदधिकारक सिद्धोपायस्य तन्त्रप्रयुक्ताग्नि-&#xA;&#xA;होत्रन्यायेन संवलिताधिकारत्वस्य सिद्ध्या सिद्धोपायस्य केवलनैमित्तिकत्व भ-&#xA;&#xA;ङ्गप्रसङ्गस्येष्टप्रसङ्गरूपत्वाच्च। न चैवमपि- विधेयान्तराभावेन सिद्धोपायफलो-&#xA;&#xA;पधान प्रतिबन्धकविनिर्मोकस्याऽसाध्यत्व प्रसङ्गः; ([25]२५ पाञ्च) “उपायापायसंयोगे&#xA;&#xA;निष्ठया हीयतेऽनया। अपायसंप्लवे सद्यः प्रायश्चित्तं समाचरेत्। प्रायश्चित्ति रियं&#xA;&#xA;सात्र यत्पुनश्शरणं व्रजेत्। उपायानामुपायत्व स्वीकारेप्येतदेव हि।” इत्यादि-&#xA;&#xA;विहितस्य प्रायश्चित्तविशेषस्यैव जागरूकत्वात्।&#xA;&#xA;अथवा- मास्तु सिद्धोपायस्य विशिष्टवेषेण विधेयत्वाश्रयणम्, तथापि नप्रपत्तेस्सिद्धोपायनियोज्यतावच्छेदकत्वहानिः; अज्ञातज्ञापनरूपविधौ&#xA;&#xA;तस्य स्वरूपत एव विषयत्वोपपत्तेः। नच- ([26]२६) “अमृतस्यैषसेतुः” इत्यादि-&#xA;&#xA;शास्त्रैः प्रपत्यविशिष्टस्यापि सिद्धोपायज्ञानदर्शनेन तद्विशिष्टस्यैव तदधिकार-&#xA;&#xA;त्वासिद्धिः; लोकदर्शनमात्रस्य शास्त्रीयनियमभञ्जकत्वायोगात्। तथासति - शूद्रा-&#xA;&#xA;णामपि क्वचिद्वेदाध्ययनादिदर्शनेन तेषां त्रैवर्णिकाधिकारत्व भङ्गप्रसङ्गात्। नचेह&#xA;&#xA;तदधिकारत्वनियमज्ञापकशास्त्र दौर्लभ्यम्; ([27]२७) “शीलवान्वैष्णवश्शुचिः” ([28]२८) “शिष्यस्तेहं शाधि मां त्वां प्रपन्नम्” ([29]२९) “शरणमुपगतश्शासत्र विश्वास&#xA;&#xA;शाली” इत्यादिभि स्तन्नियमसिद्धेः। नच - प्रपत्तेश्शास्त्राधिगम्यत्वेन सिद्धोपाय शास्त्रश्रवण तत्प्रपदनयो रन्योन्याश्रयप्रसङ्गः; ([30]३० मुमुक्षुप्पडि-३-९०) “अर्जुनन् कृष्णनुडैय आनै-&#xA;&#xA;त्तॊळि(ழி)ल् कळालुम् ऋषिकळ् वाक्यङ्गळालुम्” इत्यादिना श्रीवङ्गिपुरेशपूर्णा-&#xA;&#xA;नुगृहीतरीत्या श्रवणमन्तरेणापि प्रपदनसंभवात्। नचैवम्- प्रपन्नस्य पुनस्सिद्धोपाय&#xA;&#xA;ज्ञाननैरर्थक्यम्; प्रपन्नोत्तरवृत्तीनामिव स्वयंप्रयोजनभगवत्प्रीत्यर्थत्वसंभवात्; ([31]३१ मुमुक्षुप्पडि)&#xA;&#xA;“सत्वम् तलैयॆडुत्तपोतु” इत्याद्यनुगृहीतरीत्या भयनिवृत्त्याद्यर्थकत्वसंभवाच्च। किंच ```&#xA;&#xA;- अलौकिकश्रेयस्साधनानां सर्वेषां तत्तदधिकारिविशेणावच्छिन्न तत्तद्विधिमूलक कर्तृव्यापारोपात्ततयैव तत्तत्फलोपधायकत्व दर्शनेन, प्रकृतेपि सिद्धप्रपदनेन पुंसा साधनतया ज्ञायमानं ब्रह्मैव साधनमित्यवश्यं&#xA;&#xA;``` वक्तव्यत्वेन तत्सार्थक्यसंभवाच्च। नचैवम्- ब्रह्मज्ञानस्यैव विधेयतया साध-&#xA;&#xA;नत्वप्रसङ्गः; विधेयत्वस्य प्रपन्नोत्तरवृत्यन्तर्गत द्वयार्थानुसन्धानादिषु व्यभिचरितत्वेन साधनत्वाऽसाधकत्वात्। अत एवहि कर्तृव्यापारकृति साध्यतामात्रं लिङादेर्वाच्यं शब्दानुशासनसिद्धम्, नान्यदलौकिकमिति भाष्यकारमत मुपपद्यते। किंच- सिद्धोपायविधायकशास्त्रेषु एकपदैवका-&#xA;&#xA;रादिभिस्तद्ज्ञानादीनां साधनत्वस्य निषिद्धतया तद्विरोधेन तदसंभवाच्च।&#xA;&#xA;अपिच- ([32]३२) “अमृतस्यैषसेतुः” ([33]३३) “साकाष्ठासापरागतिः” ([34]३४ कठोपनि-२-२३) “यमैवैषवृणुते तेनलभ्यः” ([35]३५) “विष्णुपोतं विना नान्यत्किञ्चिदस्ति परायणम्” ([36]३६ जि-स्तो-१०) “त्वत्पादकमलादन्य न्नमे जन्मान्तरेष्वपि। निमित्तं कुशलस्यास्ति” इत्यादि बहुप्रमाणानुगृहीतेन शरणपदेन ब्रह्मणएवोपायभावस्य कण्ठोक्ततया तद्विरोधेन तद्ज्ञानस्य उपायत्वकल्पनायोगाच्च।&#xA;&#xA;एतेन, “मामेकं शरणं व्रज” इत्यादेस्साधनत्वेन ब्रह्मानुसन्धानविधानपरत्वे ब्रह्मणस्साधनत्वासिद्ध्या केवलदृष्टिविधिमात्रपरत्वमेव स्यादिति मिथ्याज्ञानादपवर्गप्रसङ्गः” इति यदुक्तम्, तदपि परास्तम्। “अमृतस्यैषसेतुः” इत्यादिभिरेव तत्सिद्धेः। नच तेषां रक्षकत्वमात्रविषयता;&#xA;&#xA;तस्य सर्वसाधारणत्वेन “अमृतस्य” इत्यादिविशेषोपादानानुपपत्तेः; ([37]३७ पाञ्च)&#xA;&#xA;“उपाये गृहरक्षित्रोः” इत्यादि शरणशब्दार्थनिष्कर्षक वचनविरोधात्; कूलान्तरप्राप्तिकरणवाचि सेतुशब्दादिस्वारस्यविरोधापत्तेश्च। नचैवमपि&#xA;&#xA;तादृशसाधनत्वज्ञानस्य श्रवणमात्रसंपाद्यत्वेन विधिव्यापारविषयत्वासंभवः;&#xA;&#xA;हेत्वन्तरप्राप्तस्यापि धात्वर्थस्याऽविलम्बितसिद्धिलाभाय लोके विधिदर्शनेन&#xA;&#xA;तन्न्यायेनाऽत्रापि विधिविषयत्वसंभवात्। नचैवम्, कुदृष्टिमतोत्थानप्रसङ्गः;&#xA;&#xA;अस्य ज्ञानस्य मोक्षसाधनत्वानभ्युपगमात्; मोक्षस्य केवलसिद्धोपायसाध्यत्वं हि अस्मत्सिद्धान्तसिद्धम्। नच- अविधेयज्ञानस्य परम्परया यथाकथञ्चिन्मोक्षोपयुक्तत्वमात्रेण कुमतिमतोत्थानप्रसङ्गः; तथासति तस्य सर्वेषां तुल्यत्वात्।&#xA;&#xA;नचैवम्, समर्पणपर्यन्तसाधनत्वबुद्धिविशेषस्यैव प्रपत्तित्वाभ्युपगमात्, अधिकारविधेययोरैक्यप्रसङ्गः; प्रपत्तिव्यक्तोरभिन्नत्वात्। नोचेत् प्रपन्नकर्तव्यतया नित्यविहितस्य प्रपत्तेरपि हानप्रसङ्गात्। किंच - गोप्तृत्ववरणात्मकसाधनत्वबुद्धि रधिकारिविशेषणम्, करणत्वबुद्धिरूपं शरणवरणं विधेयमिति तयो र्भेदोपपादनसंभवाच्च।&#xA;&#xA;नचैवम्, कर्तरि ब्रह्मणि करणत्वबुद्धेः महापराधरूपता; तथासति (३८ सहस्रना-४१) “करणं कारणं कर्ता” इति सहस्रनामस्तोत्रे करणमित्यस्य परिहरणीयत्वापपत्तेः। यदिच कर्तृत्वसमानाधिकरणस्य करणत्वस्य गुणरूपतया तस्य स्तुतिपरत्वमुच्येत, तर्हि सर्वत्र दीयतां दृष्टिः। नचैवम् -&#xA;&#xA;ब्रह्मणः करणत्वे करणस्यच कर्तृनिरूपितस्वरूपत्वेन कर्त्रपेक्षायां परिशेषादौचित्या च्चाधिकार्येन कर्तेति प्रतीयेतेति पारतन्त्र्यविरोधप्रसङ्गः;&#xA;&#xA;अस्य चोद्यस्याङ्गप्रपत्तिस्थलेपि तुल्यत्वात्। तन्निष्ठानाम् ([38]३९) “तस्य च वशीकरणं तच्छरणागतिः” इत्युक्तरीत्या ब्रह्मवशीकरणात्मक शरणागतिकर्तृत्वाभ्युपगमात्। यदिच - तत्र धात्वर्थस्वभावात् कर्तृत्वविशेषसिद्धिरभ्युपगम्येत; तर्हि प्रकृतेरपि ब्रह्मणा करणेन फलं प्राप्नोति प्रपन्न इत्यत्र परार्थप्राप्तिलक्षणधात्वर्थस्वभावादपि तत्कर्तृत्वविशेषलाभो निष्कण्टक एवेति पश्यतु भवान्। किंच - ([39]४०) “अहं हि शरणं प्राप्तो नरेणाऽनन्यचेतसा। प्रापयाम्यात्मनाऽऽत्मानं निर्धूताखिलकल्मषम्” इत्यादिना भगवत्करणकक्रियायां भगवतएव कर्तृत्वस्य सिद्धत्वेन तद्विरोधो नचेतनस्य तत्र स्वतन्त्रतया कर्तृत्वाश्रयणस्याऽत्यन्तानुचितत्वात्। नच करणत्व कर्तृत्वयोर्लोके विरोधदर्शनात् भगवत्करणकक्रियायां भगवतः कर्तृत्वासंभवः; तथासति जगत्सृष्टावुपादानतया करणभूतस्य कर्तृत्वत्यागप्रसङ्गात्। नच तत्र प्रमाणबलात् तत्सिद्धिः; प्रकृतेपि प्रमाणानामुदाहृतत्वात्तत्सिद्धिः। नच भगवतो मोक्षकरणत्वपराणां वचनानां निरपेक्षमोक्षप्रदान कर्तृत्वमात्रपरतयाऽन्यथासिद्धता; जगदुपादानत्वपराणामपि वचनानां निरपेक्षकर्तृतापरतयाप्यन्यथासिद्धिप्रसङ्गात्। नच उपादाननिरपेक्षसृष्टे र्लोकेऽदर्शनात् तदनुपपत्तिः; करणनिरपेक्षरक्षणस्यापि लोकेऽदर्शनेन तस्याप्यनुपपन्नत्वात्। नच- विचित्रशक्तौ भगवति तदुपपत्तिः; तथैवात्राप्युपपत्तिः। तस्मात् जगत्सृष्टाविव मोक्षप्रदानेपि ब्रह्मणः करणत्वकर्तृत्वयो रविरुद्धत्वात्, न भगवत्करणक्रियायां भगवतः कर्तृत्वासंभवः। नचैवम्, प्रपत्ते रधिकारिविशेषणत्वे ([40]४१ भगवच्छास्त्रे) “तेनतेनाप्यते तत्तन्न्यासेनैव महामुने” इत्यादौ तस्य साधनत्वोक्ते रमुख्यत्वापत्तिः; केषांचित्प्रपत्तिविशेषाणां भक्तितुल्यतया अस्माभिस्साधनत्वाभ्युपगमेन तेषां वचनानां तद्विषयतया विरोधाभावात्। प्रकृते सर्वप्रपत्तीनां साधनत्वनियम एव निषेध्यते। ([41]४२) “अमृतस्यैष सेतुः” इत्यादि बहुप्रमाणमूलकस्य भगवतः करणत्वव्यपदेशस्याऽमुख्यत्वपरिहाराय सिद्धोपायनिष्ठानुष्ठेयानां प्रपत्तीनाम् अधिकारविशेषणमात्रत्व मकामेनापि स्वीकर्तव्यमेवेति सर्वमवदातम्॥&#xA;&#xA;समाप्तः&#xA;&#xA;प्रपत्यनुपायत्वविचारः&#xA;&lt;/code&gt;&lt;/pre&gt;</description>
    </item>
    <item>
      <title>ब्रह्मपदशक्तिवादः</title>
      <link>https://vishvAsa.github.io/rAmAnujIyam/tattvam/brahma-pada-shakti-vAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/brahma-pada-shakti-vAdaH/</guid>
      <description>&lt;p&gt;&lt;strong&gt;॥ श्रीमते रामानुजाय नमः ॥&lt;/strong&gt;&lt;/p&gt;&#xA;&lt;p&gt;&lt;strong&gt;॥ श्रीमते रम्यजामातृमुनये नमः ॥&lt;/strong&gt;&lt;/p&gt;&#xA;&lt;p&gt;&lt;strong&gt;॥ श्रीमद्वेङकटलक्ष्मणार्यसम्यमिने नमः ॥&lt;/strong&gt;&lt;/p&gt;&#xA;&lt;p&gt;&lt;strong&gt;श्रीशैललक्ष्मणयतीन्द्रैः विरचितः&lt;/strong&gt;&lt;/p&gt;&#xA;&lt;p&gt;&lt;strong&gt;ब्रह्मपदशक्तिवादः&lt;/strong&gt;&lt;/p&gt;&#xA;&lt;p&gt;अखिलभुवनबन्धोन्मोचने बद्धदीक्षः&lt;/p&gt;&#xA;&lt;p&gt;प्रकृतिमनपहाय स्वेच्छयेहावतीर्णम्‌।&lt;/p&gt;&#xA;&lt;p&gt;वृषगिरिशिखरस्थैस्सर्वधा भुज्यमानम्‌&lt;/p&gt;&#xA;&lt;p&gt;कमपि पुरुषमीडे कान्तया नित्यजुष्टम्‌॥&lt;/p&gt;&#xA;&lt;p&gt;नत्व च यतिवरचरणौ स्मृत्वाऽनन्तार्यपादकाधूलीः।&lt;/p&gt;&#xA;&lt;p&gt;ब्रह्मपदशक्तिवादम्‌ तनुते श्रीशैलयोगिराजसुधीः॥&lt;/p&gt;&#xA;&lt;p&gt;श्रुतिस्मृतिपुराणज्ञास्सम्प्रदाये सुशिक्षिताः।&lt;/p&gt;&#xA;&lt;p&gt;श्रीशादनन्यागम्‌ प्राहुः ब्रह्मशब्दम्‌ निमित्ततः॥&lt;/p&gt;&#xA;&lt;p&gt;तदेतदपरिज्ञाय शब्दजालम्‌ प्रयुञ्जताम्‌।&lt;/p&gt;&#xA;&lt;p&gt;मौनमुद्राविधानेन जयत्वेषा कृतिर्मम॥&lt;/p&gt;&#xA;&lt;p&gt;ब्रह्मशब्दो हि बृहबृहि वृद्धाविति धातोरौणादिककर्त्रर्थकमनिन्प्र-त्ययान्तः। तत्र घातूक्ता वृद्धिर्नाम सूक्ष्मावस्थाप्रहाण-पूर्वकस्थूलावस्थायोग एव । चन्द्रकला वर्धत इत्यादौ तत्रैव प्रयोगात्‌। तत्र सूक्ष्मावस्थाप्रहाणस्य भावान्तरमभाव इति न्यायेन स्थूलावस्था-रूपत्वात्‌ स्थूलावस्थायोग एव धात्वर्थ इत्युक्तम्‌ भवति । मही बृहती, महीधरो बृहन्निति स्थूलपरिमाणमात्र एव हि बृहिधातोः प्रयोगो दृश्यते । इदञ्च स्थौल्यमत्र निरतिशयदशाविशिष्टम्‌ बोध्यते, धातुशक्तेः सङ्कोचा भावात्‌। स्वतस्सिद्धम्‌ हि निरुपपदानाम्‌ शब्दानामसङ्कुचितार्थप्रतिपादकत्वम्‌, यथा ईश्वरशब्दस्य सर्वेश्वरप्रतिपादकत्वम्‌। मिथिलेश्वरः, कोसलेश्वर इत्यादौ मिधथिलाद्युप-पदरूपसङ्कोचबलात्‌ ईश्वरशब्दलक्षणासमाश्रयणम्‌। तदुक्त म्‌ स्कान्दे, मुख्यस्य निर्विशेषेण शब्दोन्येषाम्‌ विशेषतः। इति वेदविदः प्राहुः शब्द॒तत्त्वार्थवेदिनः इति। तथा चात्र निरुपपदस्य बृहिधातोः स्वतो निरतिशयस्थौल्ये रुढत्वान्निरतिशयबृहत्त्वम्‌ धात्वर्थः।&lt;/p&gt;</description>
    </item>
    <item>
      <title>मुक्तिपदशक्तिवादः</title>
      <link>https://vishvAsa.github.io/rAmAnujIyam/tattvam/mukti-pada-shakti-vAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/mukti-pada-shakti-vAdaH/</guid>
      <description>&lt;p&gt;श्रीः&lt;/p&gt;&#xA;&lt;p&gt;श्रीमते रामानुजाय नमः&lt;/p&gt;&#xA;&lt;p&gt;श्रीमते रम्यजामातृमुनये नमः&lt;/p&gt;&#xA;&lt;p&gt;श्रीमद्वेङ्कटलक्ष्मणार्यसंयमिने नमः&lt;/p&gt;&#xA;&lt;p&gt;श्रीमद्वेङ्कटलक्ष्मणार्यसंयमीन्द्रैः&lt;/p&gt;&#xA;&lt;p&gt;अनुगृहीतः&lt;/p&gt;&#xA;&lt;p&gt;मुक्तिपदशक्तिवादः&lt;/p&gt;&#xA;&lt;p&gt;अञ्जनघनमदभञ्जनमपि च कयाचित्सुरञ्जितं कलया।&lt;/p&gt;&#xA;&lt;p&gt;अञ्जनविधुरदृगञ्जनमञ्जनगिरिरञ्जनं भजे भावुकम्॥ (1)&lt;/p&gt;&#xA;&lt;p&gt;निजगळवकुळगळन्मधुललितकलालापनिगळितश्रीशम्।&lt;/p&gt;&#xA;&lt;p&gt;करकलितबोधमुद्रं किमपि विनिद्रं समाश्रये भद्रम्॥ (2)&lt;/p&gt;&#xA;&lt;p&gt;निगमयुगलसारौ श्रावितौ येन धाम्ना परमपि परतन्त्रं पात्रमेवोपकल्प्य।&lt;/p&gt;&#xA;&lt;p&gt;तदिह निखिलरक्षादीक्षितं नौमि नत्वा वरवरयतिवर्येत्यादिनामाभिलापैः॥ (3)&lt;/p&gt;&#xA;&lt;p&gt;कलशजलधिकन्याकान्तवीक्षामृतौघैः&lt;/p&gt;&#xA;&lt;p&gt;अनुकलमभिषिक्तामार्यगोष्ठी विभाव्य।&lt;/p&gt;&#xA;&lt;p&gt;विपुलमिह विचारं मुक्तिशब्दस्य शक्तेः&lt;/p&gt;&#xA;&lt;p&gt;कलयति कुतुकाच्छ्रीशैलयोगीशदासः ॥ (४)&lt;/p&gt;&#xA;&lt;p&gt;अत्र तावन्मुक्तिशब्दशक्तिः विचार्यते। तदिदं सर्वसंप्रतिपन्नम् , “संसारनिवृत्तित्वमेव मुक्तिशब्दशक्यतावच्छेदकम्” इति।&lt;/p&gt;&#xA;&lt;p&gt;युक्तञ्चैतत् , प्रधानक्षेत्रज्ञपतिः गुणेशः संसारबन्धस्थितिमोशहेतुः इत्यादिश्रुत्या तत्तथात्वावगमात्। संसारो नाम स्वरूपतिरोधायकाचित्संसर्ग एव। तदापीतेस्संसारव्यपदेशात् इति सूत्रे अचित्संबन्धस्यैव संसारशब्देन व्यपदेशात्।&lt;/p&gt;</description>
    </item>
    <item>
      <title>वादाः</title>
      <link>https://vishvAsa.github.io/rAmAnujIyam/tattvam/vAdAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/vAdAH/</guid>
      <description>&lt;blockquote&gt;&#xA;&lt;p&gt;Surapuram Tatacharyas and other sri vaishnava scholars from there indulged in a lot of polemics. They were supported by the Surapuram royals who were sishyas of Parakala matham.&lt;/p&gt;&lt;/blockquote&gt;&#xA;&lt;h2 id=&#34;शङकर&#34;&gt;शाङ्करैः&lt;/h2&gt;&#xA;&lt;h3 id=&#34;शतदषणयद&#34;&gt;शतदूषण्यादि&lt;/h3&gt;&#xA;&lt;ul&gt;&#xA;&lt;li&gt;वेङ्कटनाथः - शतदूषणी&lt;/li&gt;&#xA;&lt;li&gt;अनन्तकृष्णशास्त्री - शत-भूषणी&lt;/li&gt;&#xA;&lt;li&gt;उत्तमूरु-वीरराघवः - परमार्थ-भूषणम्&lt;/li&gt;&#xA;&lt;/ul&gt;&#xA;&lt;h3 id=&#34;वशवसम&#34;&gt;वैश्वासम्&lt;/h3&gt;&#xA;&lt;ul&gt;&#xA;&lt;li&gt;चक्किल-वेङ्कटेशः, सुब्रह्मण्यः इत्यादीनां खण्डनं त्वन्नाले।&lt;/li&gt;&#xA;&lt;/ul&gt;&#xA;&lt;h2 id=&#34;मधव&#34;&gt;माध्वैः&lt;/h2&gt;&#xA;&lt;h3 id=&#34;वयसतरथ-ततपरयचनदरकद&#34;&gt;व्यासतीर्थ– तात्पर्यचन्द्रिकादि&lt;/h3&gt;&#xA;&lt;ol&gt;&#xA;&lt;li&gt;tAtparyacandrikA - vyAsatIrtha - mAdhva&lt;/li&gt;&#xA;&lt;li&gt;tattvamArtANDa - zrIzailazrInivAsa - SV&lt;/li&gt;&#xA;&lt;/ol&gt;&#xA;&lt;ul&gt;&#xA;&lt;li&gt;श्रीनिवासः - नय-द्यु-मणिः दीपिका-सहितः (मेघनादारि-सूरिकृताद् भिन्नः)&lt;/li&gt;&#xA;&lt;/ul&gt;&#xA;&lt;p&gt;Two replies to this from mAdhva camp:&lt;/p&gt;</description>
    </item>
    <item>
      <title>शरणशब्दार्थविचारः</title>
      <link>https://vishvAsa.github.io/rAmAnujIyam/tattvam/sharaNa-shabdArtha-vichAraH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/sharaNa-shabdArtha-vichAraH/</guid>
      <description>&lt;p&gt;&lt;strong&gt;श्रीमते रामानुजाय नमः&lt;/strong&gt;&lt;/p&gt;&#xA;&lt;p&gt;&lt;strong&gt;शरणशब्दार्थविचारः&lt;/strong&gt;&lt;/p&gt;&#xA;&lt;p&gt;आचार्यं वेङ्कटार्यं परमगुरु मथाचार्यवर्या नशेषान्&lt;/p&gt;&#xA;&lt;p&gt;सौम्यं जामातृसूरिं भुवनगुरुवरं भट्टरामानुजार्यौ।&lt;/p&gt;&#xA;&lt;p&gt;श्रीमन्तं यामुनार्यं तदनुमुनिवरं नाथसंज्ञं शठारिं&lt;/p&gt;&#xA;&lt;p&gt;सेनेशश्रीतदीशा ननवरत महं चेतसा चिन्तयामि॥१॥&lt;/p&gt;&#xA;&lt;p&gt;श्रुत्वा जगद्देशिकसम्प्रदायं बुद्ध्वा च वेदान्तगुरोः प्रबन्धान्।&lt;/p&gt;&#xA;&lt;p&gt;द्वयाद्यखण्डेशरणाख्यशब्दे विचार्यतेऽर्थो विदुषां मुदेऽद्य॥२॥&lt;/p&gt;&#xA;&lt;p&gt;तत्र भवन्तो लोकाचार्याः मुमुक्षुप्पडिसमाख्याने रहस्यत्रयव्याख्याने द्वयस्थशरणशब्दम्, “इष्टप्राप्तिक्कु मनिष्टनिवारणत्तुक्कुम् तप्पात उपायमाक” (मुमुक्षुप्पडि-२-३४) इति व्याचख्युः। तत्र विचार्यते – किमत्र शरणशब्दप्रवृत्तिनिमित्ततयाऽभिप्रेत मुपायत्वम्; – न तावद्रक्षकत्वम्; “उपाये गृहरक्षित्रो श्शब्दश्शरण मित्ययम्” (पाञ्च-अहिर्बु-) इत्याद्यहिर्बुध्न्यसंहितावचनेन रक्षकत्वप्रवृत्तिनिमित्तकतांव्युदस्य उपायत्वप्रृत्तिनिमित्तकताव्यवस्थापनात्; व्याख्यातञ्च श्रीमद्रम्यजामातृमुनिचरणैः –&lt;/p&gt;&#xA;&lt;p&gt;“उपाये गृहरक्षित्रो श्शब्दश्शरण मित्ययम्।&lt;/p&gt;&#xA;&lt;p&gt;वर्तते साम्प्रतं चैष उपायार्थैकवाचकः”&lt;/p&gt;</description>
    </item>
    <item>
      <title>सारनिष्कर्षटिप्पणी</title>
      <link>https://vishvAsa.github.io/rAmAnujIyam/tattvam/bhUta-pura-shrInivAsaH_sAra-niShkarSha-TippanI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/bhUta-pura-shrInivAsaH_sAra-niShkarSha-TippanI/</guid>
      <description>&lt;p&gt;&lt;strong&gt;॥ श्री ॥&lt;/strong&gt;&lt;/p&gt;&#xA;&lt;p&gt;&lt;strong&gt;श्रीमते&lt;/strong&gt; &lt;strong&gt;रामानुजाय&lt;/strong&gt; &lt;strong&gt;नमः&lt;/strong&gt;&lt;/p&gt;&#xA;&lt;p&gt;&lt;strong&gt;॥ सारनिष्कर्षटिप्पणी ॥&lt;/strong&gt;&lt;/p&gt;&#xA;&lt;p&gt;&lt;strong&gt;सारोक्तसारनिष्कर्षटिप्पणी&lt;/strong&gt; &lt;strong&gt;रच्यते&lt;/strong&gt; &lt;strong&gt;मया&lt;/strong&gt; &lt;strong&gt;।&lt;/strong&gt;&lt;/p&gt;&#xA;&lt;p&gt;&lt;strong&gt;वागाभरणमीमांसाभाष्यसिद्धाञ्जनात्मिका&lt;/strong&gt; &lt;strong&gt;॥&lt;/strong&gt;&lt;/p&gt;&#xA;&lt;p&gt;अथातस्तत्र भगवान्निगमान्तगुरुः सारनिष्कर्षाधिकारे पूर्वाधिकारप्रकृतं रहस्यत्रयस्य सकलनिगमान्तशब्दराशिसारतमत्वं प्रतिष्ठापयितुं तस्य रहस्यत्रयव्यतिरिक्तसर्ववेदान्तभागानामसारत्वादिसिद्ध्यधीनत्वेन, प्रमाणमुखेन तदेतत्सर्वं व्यवस्थापयिष्यन् वक्ष्यमाणार्थं सङ्गृह्णाति –&lt;/p&gt;&#xA;&lt;p&gt;&lt;strong&gt;श्रुतिपथविपरीतं&lt;/strong&gt; &lt;strong&gt;क्ष्वेलकल्पं&lt;/strong&gt; &lt;strong&gt;श्रुतौ&lt;/strong&gt; &lt;strong&gt;च&lt;/strong&gt;&lt;/p&gt;&#xA;&lt;p&gt;&lt;strong&gt;प्रकृतिपुरुषभोगप्रापकांशो&lt;/strong&gt; &lt;strong&gt;न&lt;/strong&gt; &lt;strong&gt;पथ्यः&lt;/strong&gt; &lt;strong&gt;।&lt;/strong&gt;&lt;/p&gt;&#xA;&lt;p&gt;&lt;strong&gt;तदिह&lt;/strong&gt; &lt;strong&gt;विबुधगुप्तं&lt;/strong&gt; &lt;strong&gt;मृत्युगीता&lt;/strong&gt; &lt;strong&gt;विचिन्व–&lt;/strong&gt;&lt;/p&gt;&#xA;&lt;p&gt;&lt;strong&gt;न्त्वुपनिषदमृताब्धेरुत्तमं&lt;/strong&gt; &lt;strong&gt;सारमार्याः&lt;/strong&gt; &lt;strong&gt;॥&lt;/strong&gt;&lt;/p&gt;&#xA;&lt;p&gt;इति । अत्रायं वक्ष्यमाणसंग्रहः – अलौकिकार्थानां प्रत्यक्षाद्यपरिच्छेद्यत्वात् शब्दैकसमधिगम्यत्वं सम्प्रतिपन्नं, स च शब्दो द्विविधः लोकिको वैदिकश्चेति । तत्र लौकिकस्य भ्रमप्रमादादिसम्भावनया स्वतः प्रामाण्यायोगात् साक्षादलोकिकार्थप्रमितिकरणत्वाभावादत्यन्तासारभूत एवेति तत्त्याग उपादानं वा नविधेयः,त्यागस्य स्वतस्सिद्धत्वात् उपादानस्य चान्येच्छाधीनात्वात् । तस्माद्वेदेष्वेव विवेकः कार्यः ।&lt;/p&gt;</description>
    </item>
    <item>
      <title>सिद्धधर्मविजयमङ्गलदीपिका</title>
      <link>https://vishvAsa.github.io/rAmAnujIyam/tattvam/vAdhUla-shrInivAsa-siddha-dharma-vijaya-mangala-dIpikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/vAdhUla-shrInivAsa-siddha-dharma-vijaya-mangala-dIpikA/</guid>
      <description>&lt;details&gt;&lt;summary&gt;स्रोतः (द्रष्टुं नोद्यम्)&lt;/summary&gt;&#xA;&lt;p&gt;&lt;strong&gt;NOTE This is unpublished till date and brought out from a manuscript, here Page # are kept the same as in the manuscript for easy checking. There are few missing words and words that are not clear in the original, kindly request learned community to highlight the same and write to me at ayeenarasimhan @ gmail.com&lt;/strong&gt;&lt;/p&gt;&#xA;&lt;/details&gt;&#xA;&lt;hr&gt;&#xA;&lt;hr&gt;&#xA;&lt;p&gt;&lt;strong&gt;सिद्धधर्मविजयमङ्गलदीपिका&lt;/strong&gt;&lt;/p&gt;&#xA;&lt;p&gt;– श्रीनिवासदासः&lt;/p&gt;&#xA;&lt;p&gt;&lt;strong&gt;वरवरमुनिवर चरणौ तरुण सरोजातमृदुल रमणीय्यौ।&lt;/strong&gt;&lt;/p&gt;&#xA;&lt;p&gt;&lt;strong&gt;अपि मम शिरस्य कस्मात् करुणा परिणामदापितौ कलये॥&lt;/strong&gt;&lt;/p&gt;</description>
    </item>
    <item>
      <title>सिद्धान्ततूलिका</title>
      <link>https://vishvAsa.github.io/rAmAnujIyam/tattvam/siddhAnta-tUlikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/siddhAnta-tUlikA/</guid>
      <description>&lt;p&gt;॥ श्रीः ॥&lt;br&gt;&#xA;॥ श्रीमते रामानुजाय नमः ॥&lt;br&gt;&#xA;॥ श्रीमते रम्यजामातृमनये नमः ॥&lt;br&gt;&#xA;॥ श्रीमन्महागुरवे नमः ॥&lt;br&gt;&#xA;॥ श्रीमद्वेङ्कटलक्ष्मणार्य सम्यमिने नमः ॥&lt;br&gt;&#xA;श्रीमद्वेङ्कटलक्ष्मणार्यसम्यमीन्द्रैःअनुगृहीता&lt;br&gt;&#xA;&lt;strong&gt;सिद्धान्ततूलिका&lt;/strong&gt;&lt;br&gt;&#xA;&lt;strong&gt;प्रथमः परिच्छेदः&lt;/strong&gt;&lt;/p&gt;&#xA;&lt;p&gt;वरवरमुनिवरचरणो तरुणसरोजातजठरकमनीयौ ।**&lt;br&gt;&#xA;**अपि मम शिरस्यकस्मात् करुणापरिणामदापितौ कलये ॥&lt;/p&gt;&#xA;&lt;p&gt;मुमुक्षोः मोक्षार्थ प्रमाणसारेण प्रमेयसारनिर्णयः कर्तव्यः । तत्र धर्मज्ञसमय एव सारभूतम् प्रमाणम् । स्वतः प्रमाणस्य वेदस्यापि तत्सापेक्षत्वात् । तदुक्त-मापस्तम्बेन – &lt;strong&gt;धर्मज्ञसमयः प्रमाणम् वेदाश्च&lt;/strong&gt; इति (आ. घ. सू.प्र. १-२, ३) ।&lt;br&gt;&#xA;न च धर्मज्ञसमयस्यापि साक्षात्परम्परया वा वेदसापेक्षत्वम् शक्यम् । वेद – योगाद्यगोचरात्यन्ता-लौकिकार्थसाक्षात्कारक्षम भगवन्निर्हेतुककटाक्ष-लब्धदिव्यचक्षुष्काणाम् पराङ्कुशादिधर्मज्ञानाम् समयस्य वेदसापेक्षत्वाभावात् । तदुक्तम् गीतायाम् – &lt;strong&gt;नाहम् वेदैर्न तपसा न दानेन न चेज्यया । शक्य एवम्विधो द्रष्टुम् दृष्टवानसि माम् यथा&lt;/strong&gt; इति ॥ (गीता. ११-५३) न चैवमपि &lt;strong&gt;नो इतराणि&lt;/strong&gt; (तैत्तिरियोपनिशत् शि. ब. अनु. ११) इति श्रुतिनिषिद्धापचरितानामपि प्रामाण्य-वारणाय धर्मज्ञसमये वेदाविरुद्धाम्श एव प्रमाणमिति वक्तव्यतया तस्य वेद-सापेक्षत्वमावश्यकमिति वाच्यम् ॥&lt;br&gt;&#xA;तस्याः श्रुतेः धर्मसमयानन्तर्गतेन्द्रचन्द्राद्यपचरितविशेषविषयत्वेन तेषां प्रामाण्यापत्ययोगात् । तथा हि –&lt;br&gt;&#xA;धर्मज्ञत्वम् नाम – **अलौकिक श्रेयस्साधनविषयकासङ्कुचित- साक्षात्कारवत्त्वम्। धर्मवीर्यसम्वर्धित-ज्ञानानामिन्द्रचन्द्रादीनाम् न चैतदस्ति । तेषाम् ज्ञानस्य साधनतारतम्यानुगुणत्वेन सङ्कुचितत्वात् । अधिकारारम्भककर्मणा तिरोहितत्वाच्च । तस्मादिन्द्रचन्द्रपराशरादीनामहल्यातारामत्स्यगन्धिनीगमनादिकम् न धर्मज्ञसयांतर्गतम् । इति ॥&lt;br&gt;&#xA;नन्वेवसपि विप्रनारायणकृतदेवदेवीगमनस्य (भक्ताङ्घ्रिरेणु नामा दिव्यसूरिः),&#xA;नीलकृतपरद्रव्यापहारस्य (परकाल नामा दिव्यसूरिः) च प्रामाण्यापत्तिवारणाय वेदसापेक्षत्वम् धर्मज्ञसमयस्याङ्गीकर्तव्यमेवेति चेन्न ।&lt;br&gt;&#xA;तयोस्तद्दशायाम् धर्मज्ञत्वाभावेनैव तदापत्यसम्भवात् । तयोस्तदनन्तरमेव भगवन्निर्हेतुककटाक्षेण ज्ञानलाभ इति पूर्वाचार्यरनुगृहीतत्वात् ।&lt;/p&gt;</description>
    </item>
    <item>
      <title>தஶமத தர்ஶிநீ</title>
      <link>https://vishvAsa.github.io/rAmAnujIyam/tattvam/dasha-mata-darshinI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/dasha-mata-darshinI/</guid>
      <description>&lt;p&gt;&lt;strong&gt;श्रीमदे रामानुजाय नम:&lt;/strong&gt;&lt;/p&gt;&#xA;&lt;p&gt;&lt;strong&gt;श्रीमदे वरवरमुनये नम:&lt;/strong&gt;&lt;/p&gt;&#xA;&lt;p&gt;&lt;strong&gt;अस्मत्कुरुप्यो नम:&lt;/strong&gt;&lt;/p&gt;&#xA;&lt;h2 id=&#34;मदरमङगलम-ऎमबर-तरवङगड-रमनज-जयर-अरळचचयदद&#34;&gt;मदुरमङ्गलम् ऎम्बार् तिरुवेङ्गड रामानुज जीयर् अरुळिच्चॆय्ददु&lt;/h2&gt;&#xA;&lt;p&gt;&lt;strong&gt;॥ तशमद तर्शिनी ॥&lt;/strong&gt;&lt;/p&gt;&#xA;&lt;p&gt;पगवदवदारमान श्रीवेदव्यास पगवान् वेदसम्ब्रदायत्तै प्रवर्दिप्पित्तु वेदार्द निर्णयार्दमाह स्वशिष्य जैमिनिमुगत्ताले कर्मगाण्ड, तेवदागाण्डङ्गळैयुम्, स्वयमेव प्रह्मगाण्डत्तैयुम् निर्मित्तान्. अदिल् सगलदेवदान्दर्यामियाय् प्रह्मशप्तवाच्यनान विष्णुवे साक्षात्वा प्रम्बरया वा सर्वगर्मसमारात्यनॆन्रुम् कर्मस्वरूबबेदददङ्गादिगळिन्नदॆण्ड्रुम् तेवदास्वरूबबेद तदुबासनादिगळिन्नदॆण्ड्रुम् कर्मगाण्ड, तेवदागाण्डङ्गळिल् सॊल्लित्तु. कर्मान्विद तेवदैगळुक्कु सैदन्यविक्रहादिगळिल्लैयॆन्रुम्, जीवादिरिक्त परमात्माविल्लैयॆन्रुम् कर्मजन्याबूर्वमे पलसादनमॆन्रुम् जगत्तु प्रवाहरूबेण नित्यम्, स्रुष्टिप्रलयम्गळिल्लैयॆन्रुम् सदुर्त्यन्द्यादि शप्तरूबमे तेवदैयॆन्रुम् तुर्याश्रममिल्लैयॆन्रुम् तेवदैगळुक्कु कर्मोबासनादिगळिल्लैयॆन्रुम् इत्यादिगळर्वासीनरान् पाट्ट प्रबागरादिगळ् व्याक्यानित्तार्गळ्. इव्वर्दङ्गळ् स्वासार्यरान वेदव्यासबगवानुक्कु अबिमदमागैयाले जैमिनि पगवानुक्कुम् अनबिमदम्गळॆन्नु सेश्वरमीमांसादिहळिले प्रदिबादिक्कप्पट्टदु. प्रक्रुदि पुरुषगालविशिष्टमाय् ज्ञानशक्त्यात्यनन्द कल्याणगुणागरमाय् पुरुषोत्तम नारायणादि शप्त वाच्यमान प्रह्मने उबादान निमित्त सहगारि रूबमान त्रिविदगारणमॆन्रु शॊल्लि इन्दप्रह्म कारणवादत्तिले मन्दमदिगळुक्कु तर्शनान्दरङ्गळिले प्रगारान्दरेण कारणवाद प्रयुक्तमान श्रत्तामान्यम् जनिक्कुमॆन्रु तर्शनान्दरङ्गळैयुम् प्रह्मगाण्डत्तिले निरसित्तदु.&lt;/p&gt;</description>
    </item>
  </channel>
</rss>
