<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामानुजीये विश्वासटिप्पन्यः  | कारिकावली</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAnujIyam/tattvam/rAmAnujaH/shrI-bhAShyam/shArIrakakArikAvalI/" rel="alternate" type="application/rss+xml" title="रामानुजीये विश्वासटिप्पन्यः" />
    <link href="/rAmAnujIyam/tattvam/rAmAnujaH/shrI-bhAShyam/shArIrakakArikAvalI/" rel="feed" type="application/rss+xml" title="रामानुजीये विश्वासटिप्पन्यः" />

    <meta property="og:url" content="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/">
  <meta property="og:site_name" content="रामानुजीये विश्वासटिप्पन्यः">
  <meta property="og:title" content="कारिकावली">
  <meta property="og:description" content="[[श्रीशारीरककारिकावली	Source: EB]]
[
**॥ श्री शारीरककारिकावली ॥ **
जगत्सृष्ट्यादिलीलं तमनघं सद्गुणालयम् ।
उपास्यं मुक्तिदं प्राप्यं महादेवीशमाश्रये ॥ 1 ॥
रामानुजाङ्घ्रिकमलं भायान्मन्मानसे सदा ।
यदामोदाद्भाति लोके निस्तुलं वैष्णवं कुलम् ॥ 2 ॥
त्रय्यन्तार्यपदत्राणात् श्रेयोदं नेतरद्भुवि ।
यदालम्ब्य भवाम्भोधिं तरन्ति सुधियस्सुखम् ॥ 3 ॥
यस्याहं चरणध्यानात्सत्तां प्राप्तोऽस्तकल्मषः ।
स ददातु धियं भाष्ये श्रीराघवगुरूत्तमः ॥ 4 ॥
वेदान्तार्थविचारैकनिष्ठो यतिपतिर्महान् ।
श्रीरङ्गरामावरजः लसतान्मेऽनिशं हृदि ॥ 5 ॥
श्रीमद्भाष्याधिकरणप्रधानार्थान् गुरोः श्रुतान् ।
सङ्गृह्याद्य यथाबुद्धि लिखाम्याचार्यवीक्षया ॥ 6 ॥
पाण्डित्यादिख्यापनाय नारभे कार्यमीदृशम् ।
किन्तु भाष्यार्थचिन्ताख्यतात्कालिकफलेप्सया ॥ 7 ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="tattvam">

  <meta itemprop="name" content="कारिकावली">
  <meta itemprop="description" content="[[श्रीशारीरककारिकावली	Source: EB]]
[
**॥ श्री शारीरककारिकावली ॥ **
जगत्सृष्ट्यादिलीलं तमनघं सद्गुणालयम् ।
उपास्यं मुक्तिदं प्राप्यं महादेवीशमाश्रये ॥ 1 ॥
रामानुजाङ्घ्रिकमलं भायान्मन्मानसे सदा ।
यदामोदाद्भाति लोके निस्तुलं वैष्णवं कुलम् ॥ 2 ॥
त्रय्यन्तार्यपदत्राणात् श्रेयोदं नेतरद्भुवि ।
यदालम्ब्य भवाम्भोधिं तरन्ति सुधियस्सुखम् ॥ 3 ॥
यस्याहं चरणध्यानात्सत्तां प्राप्तोऽस्तकल्मषः ।
स ददातु धियं भाष्ये श्रीराघवगुरूत्तमः ॥ 4 ॥
वेदान्तार्थविचारैकनिष्ठो यतिपतिर्महान् ।
श्रीरङ्गरामावरजः लसतान्मेऽनिशं हृदि ॥ 5 ॥
श्रीमद्भाष्याधिकरणप्रधानार्थान् गुरोः श्रुतान् ।
सङ्गृह्याद्य यथाबुद्धि लिखाम्याचार्यवीक्षया ॥ 6 ॥
पाण्डित्यादिख्यापनाय नारभे कार्यमीदृशम् ।
किन्तु भाष्यार्थचिन्ताख्यतात्कालिकफलेप्सया ॥ 7 ॥">
  <meta itemprop="wordCount" content="25317">
  <meta name="twitter:card" content="summary">
  <meta name="twitter:title" content="कारिकावली">
  <meta name="twitter:description" content="[[श्रीशारीरककारिकावली	Source: EB]]
[
**॥ श्री शारीरककारिकावली ॥ **
जगत्सृष्ट्यादिलीलं तमनघं सद्गुणालयम् ।
उपास्यं मुक्तिदं प्राप्यं महादेवीशमाश्रये ॥ 1 ॥
रामानुजाङ्घ्रिकमलं भायान्मन्मानसे सदा ।
यदामोदाद्भाति लोके निस्तुलं वैष्णवं कुलम् ॥ 2 ॥
त्रय्यन्तार्यपदत्राणात् श्रेयोदं नेतरद्भुवि ।
यदालम्ब्य भवाम्भोधिं तरन्ति सुधियस्सुखम् ॥ 3 ॥
यस्याहं चरणध्यानात्सत्तां प्राप्तोऽस्तकल्मषः ।
स ददातु धियं भाष्ये श्रीराघवगुरूत्तमः ॥ 4 ॥
वेदान्तार्थविचारैकनिष्ठो यतिपतिर्महान् ।
श्रीरङ्गरामावरजः लसतान्मेऽनिशं हृदि ॥ 5 ॥
श्रीमद्भाष्याधिकरणप्रधानार्थान् गुरोः श्रुतान् ।
सङ्गृह्याद्य यथाबुद्धि लिखाम्याचार्यवीक्षया ॥ 6 ॥
पाण्डित्यादिख्यापनाय नारभे कार्यमीदृशम् ।
किन्तु भाष्यार्थचिन्ताख्यतात्कालिकफलेप्सया ॥ 7 ॥">
<script type="text/javascript">
    
    let baseURL = "https:\/\/vishvAsa.github.io\/rAmAnujIyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAnujIyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAnujIyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAnujIyam\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAnujIyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAnujIyam\/tattvam\/rAmAnujaH\/shrI-bhAShyam\/shArIrakakArikAvalI\/".replace(basePath, "/");
  pageVars.pageParams = {};
  pageVars.pageSource = "tattvam\/rAmAnujaH\/shrI-bhAShyam\/shArIrakakArikAvalI.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAnujIyam/webpack_dist/uiLib-bundle.js"></script>







    <link rel="stylesheet" href="/rAmAnujIyam/webpack_dist/uiLib.css">
<link rel="stylesheet" href="/rAmAnujIyam/css/uiLibPrint.css" media="print" >
<link rel="stylesheet" href="/rAmAnujIyam/css/fonts.css" >
<link rel="stylesheet" href="/rAmAnujIyam/css/@fortawesome/fontawesome-free/css/solid.min.css">

<link rel="stylesheet" href="/rAmAnujIyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/" />
<link rel="alternate" hreflang="sa-Deva" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामानुजीये विश्वासटिप्पन्यः <br/> कारिकावली</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="कारिकावली">कारिकावली</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAnujIyam/edit/content/tattvam/rAmAnujaH/shrI-bhAShyam/shArIrakakArikAvalI.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[श्रीशारीरककारिकावली	Source: <a href="https://www.ebharatisampat.in/readbook3?bookid=NDY0MTgwMzcxNjMzNDA0&amp;pageno=MjI0MjQyNjk5NTk=">EB</a>]]</p>
<p>[</p>
<p>**॥ श्री शारीरककारिकावली ॥ **</p>
<p>जगत्सृष्ट्यादिलीलं तमनघं सद्गुणालयम् ।<br>
उपास्यं मुक्तिदं प्राप्यं महादेवीशमाश्रये ॥ 1 ॥</p>
<p>रामानुजाङ्घ्रिकमलं भायान्मन्मानसे सदा ।<br>
यदामोदाद्भाति लोके निस्तुलं वैष्णवं कुलम् ॥ 2 ॥</p>
<p>त्रय्यन्तार्यपदत्राणात् श्रेयोदं नेतरद्भुवि ।<br>
यदालम्ब्य भवाम्भोधिं तरन्ति सुधियस्सुखम् ॥ 3 ॥</p>
<p>यस्याहं चरणध्यानात्सत्तां प्राप्तोऽस्तकल्मषः ।<br>
स ददातु धियं भाष्ये श्रीराघवगुरूत्तमः ॥ 4 ॥</p>
<p>वेदान्तार्थविचारैकनिष्ठो यतिपतिर्महान् ।<br>
श्रीरङ्गरामावरजः लसतान्मेऽनिशं हृदि ॥ 5 ॥</p>
<p>श्रीमद्भाष्याधिकरणप्रधानार्थान् गुरोः श्रुतान् ।<br>
सङ्गृह्याद्य यथाबुद्धि लिखाम्याचार्यवीक्षया ॥ 6 ॥</p>
<p>पाण्डित्यादिख्यापनाय नारभे कार्यमीदृशम् ।<br>
किन्तु भाष्यार्थचिन्ताख्यतात्कालिकफलेप्सया ॥ 7 ॥</p>
<p>स्यादेव महतां प्रीत्यै बालिशस्यास्य भाषितम् ।<br>
न ददाति शुकीया वाक् बुधानामपि किं मुदम् ॥ 8 ॥</p>
<p>स्वशिष्यजैमिन्यृषिणा व्यासो वेदार्थनिर्णयम् ।<br>
षोडशाध्यायसूत्रौधेः कारयामास तत्त्ववित् ॥ 9 ॥</p>
<p>द्वियुगाध्यायशारीरशास्त्रो व्यासेन विष्णुना ।<br>
तेनैव ब्रह्म वेदान्तवेद्यं सम्यङ्निरूपितम् ॥ 10 ॥</p>
<p>व्यासावतारो भगवान् रामानुजमुनिस्स्वयम् ।<br>
तदध्यायस्थसूत्राणां भाष्यं चक्रेऽद्भुतं महत् ॥ 11 ॥</p>
<p>आद्यद्विकेनेश्वरस्य कारणत्वं समर्थितम् ।<br>
उत्तरेण द्विकेनोक्तं साधनं च फलं क्रमात् ॥ 12 ॥</p>
<p>आद्ये समन्वयाध्याये वाक्यतात्पर्यनिर्णयात् ।<br>
ब्रह्मणस्सर्वजगतां कारणत्वं प्रसाधितम् ॥ 13 ॥</p>
<p>तत्राऽयोगव्यवच्छेदपाद आद्ये निरूपितम् ।<br>
ब्रह्म कारणमेवेति तत्तद्वाक्यविचारतः ॥ 14 ॥</p>
<p>आदावत्र चतुस्सूत्र्या मानानुगुणयुक्तिभिः ।<br>
शास्त्रानारम्भणीयत्ववादस्सम्यङ्निरस्यते ॥ 15 ॥</p>
<p>॥ इति अवतारिका ॥</p>
<p>॥ प्रथमं जिज्ञासाधिकरणम् ॥</p>
<p>सू ॥ ओं ॥ अथातो ब्रह्मजिज्ञासा 1.1.1. ॥</p>
<p>वृत्तादल्पास्थिरफलकर्मज्ञानादनन्तरम् ।<br>
तत एवानन्तफलं ब्रह्म जिज्ञास्यमुच्यते ॥ 16 ॥</p>
<p>व्युत्पत्त्यसंभवाधीनशास्त्रानारंभचोदनम् ।<br>
निरस्यतेऽत्र जीज्ञासाधिकृतौ सूपपत्तिभिः ॥ 17 ॥</p>
<p>(पूर्वपक्षः )</p>
<p>व्युत्पत्त्यसंभवाद्वृद्धव्यवहारानपेक्षया ।<br>
कार्यार्थज्ञानहेतुत्वात् व्यवहारस्य तादृशे ॥ 18 ॥</p>
<p>कार्यार्थ एव शब्दस्य प्रामाण्यमिति निश्चयः ।<br>
ब्रह्मणस्सिद्धरूपत्वान्मानं नात्र श्रुतिर्भवेत् ॥ 19 ॥</p>
<p>अतश्च तद्विचारो न कार्योऽत्रेति मत न सत् ।<br>
( सिद्धान्तः )</p>
<p>पुरस्स्थितान् तत्तदर्थान् निर्दिश्याऽङ्गुलिमुद्रया ॥ 20 ॥</p>
<p>तत्तद्वाचकशब्दांश्च प्रयुज्य जनकादयः ।<br>
बालान्व्युत्पादयन्तीममवेहीत्यादियत्नतः ॥ 21 ॥</p>
<p>अतश्शब्दार्थशक्तिज्ञास्ते भवन्ति क्रमात्स्वयम् ।<br>
एवमादिप्रकारेण सिद्धे व्युत्पत्तिसंभवात् ॥ 22 ॥</p>
<p>प्रामाण्यमागमान्तानां सिद्धे ब्रह्मणि सुस्थितम् ।<br>
अतश्च ब्रह्ममीमांसा कार्यैवेति समर्थितम् ॥ 23 ॥</p>
<p>एवमाक्षेपसिद्धान्तौ सूचितौ सूत्र आदिमे ।<br>
विचारविषयत्वस्य ब्रह्मण्यत्र प्रदर्शनात् ॥ 24 ॥</p>
<p>॥ इति जिज्ञासाधिकरणम् ॥</p>
<ol start="2">
<li>॥ जन्माद्यधिकरणम् ॥</li>
</ol>
<p>॥ जन्माद्यस्य यतः ॥ 1.1.2.</p>
<p>लक्षणं किं ब्रह्मणोऽस्य यत् जिज्ञास्यतयोच्यते ।<br>
इत्याकाङ्क्षापूरणाय ब्रह्मलक्षणमुच्यते ॥ 25 ॥</p>
<p>यत इत्यादिवाक्यानि पठ्यन्ते तैत्तिरीयके ।<br>
यतो जन्मस्थितिलया भवन्ति जगतोऽस्य तत् ॥ 26 ॥</p>
<p>ब्रह्मेति लक्षणं जन्मकारणत्वादि कथ्यते ।<br>
(पू) ब्रह्म लक्षणतो वाक्यात् प्रतिपत्तुं न शक्यते ॥ 27 ॥</p>
<p>विशेषणत्वेन वोपलक्षणत्वेन वा तथा ।<br>
जन्मादीनां ब्रह्मणोऽस्य लक्षणत्वं न संभवेत् ॥ 28 ॥</p>
<p>विशेषणत्वपक्षे हि तेषां व्यावर्तकत्वतः ।<br>
व्यावर्तितं त्रिभिस्तैश्च ब्रह्माऽनेकं भवेत्तथा ॥ 29 ॥</p>
<p>द्वितीयेप्युपलक्ष्यस्य ज्ञाताकारो ह्यपेक्षितः ।<br>
ब्रह्मणस्तदभावाच्च पक्षोप्येष न सङ्गतः ॥ 30 ॥</p>
<p>इत्थं लक्षणतो ब्रह्म प्रतिपत्तुं न शक्यते ।<br>
अतो जिज्ञास्यत्वमस्य नेति वादोऽसमञ्जसः ॥ 31 ॥</p>
<p>(सि) अविरुद्धैः कालभेदाज्जन्मकारणतादिभिः ।<br>
विशेषणैर्ब्रह्मणोऽस्य बहुत्वापादनं न सत् ॥ 32 ॥</p>
<p>श्रीपतित्वादिनाऽन्यत्र प्रतिपन्नं च वस्तु तत् ।<br>
ज्ञाप्यते ब्रह्मशब्दार्थतया तैर्लक्षणैरिह ॥ 33 ॥</p>
<p>तस्माज्जन्मस्थेमलयकारणत्वत्रयं पृथक् ।<br>
लक्षणं ब्रह्मणोऽस्य स्यात् संभूयापि च तद्भवेत् ॥ 34 ॥</p>
<p>॥ इति जन्माद्यधिकरणम् ॥</p>
<ol start="3">
<li>॥ शास्त्रयोनित्वाधिकरणम् ॥</li>
</ol>
<p>॥ शास्त्रयोनित्वात् ॥ 1.1.3.</p>
<p>(पू) यद्यपि ब्रह्म शक्यं तत्प्रतिपत्तुं च लक्षणैः ।<br>
तथापि तद्ब्रह्म वेद्यमनुमानप्रमाणतः ॥ 35 ॥</p>
<p>मानान्तरावेद्यमेव शास्त्रवेद्यं भवेदतः ।<br>
यत इत्यादिवाक्यानां प्रामाण्यं नात्र सङ्गतम् ॥ 36 ॥</p>
<p>(सि) मैवं सिषाधयिषितं सर्वज्ञं सर्वशक्तिकम् ।<br>
जीवाद्विलक्षणं ब्रह्म न सिद्ध्येदनुमानतः ॥ 37 ॥</p>
<p>अतोऽन्यमानावेद्यत्वात् शास्त्रैकविषयत्वतः ।<br>
ब्रह्मणस्तत्र शास्त्राणां प्रामाण्ये कापि न क्षतिः ॥ 38 ॥</p>
<p>॥ इति शास्त्रयोनित्वाधिकरणम् ॥</p>
<ol start="4">
<li>॥ समन्वयाधिकरणम् ॥</li>
</ol>
<p>॥ तत्तु समन्वयात् ॥ 1.1.4.</p>
<p>(पू) अप्राप्तत्वेऽप्यन्यमानैः प्रवृत्त्यादावनन्वयात् ।<br>
ब्रह्मणस्सिद्धरूपत्वाच्चाप्रयोजनरूपतः ॥ 39 ॥</p>
<p>शास्त्रस्य तस्मिन्प्रामाण्यासंभवात्तद्विबोध्यता ।<br>
नास्य संभवतीत्येवं वादोऽतीवाऽसमञ्जसः ॥ 40 ॥</p>
<p>(सि) शास्त्रप्रमाणकत्वं तत् पुरुषार्थतयाऽन्वयात् ।<br>
ब्रह्मणस्संभवत्येव वेदान्ताः पुरुषं परम् ॥ 41 ॥</p>
<p>निर्गतावधिकानन्दस्वरूपं बोधयन्ति हि ।<br>
गुणवत्पुत्रपित्रादिजीवनज्ञानवत्तथा ॥ 42 ॥</p>
<p>ब्रह्मज्ञानमपीदृक्षं पुरुषार्थात्मकं भवेत् ।<br>
अत्युत्कृष्टपुमर्थेऽस्मिन् परमानन्ददे स्वयम् ॥ 43 ॥</p>
<p>आनन्दरूपे शास्त्रस्य बोधकत्वेन चान्वयात् ।<br>
शास्त्रप्रमाणकत्वं तत् ब्रह्मणस्तस्य सिद्ध्यति ॥ 44 ॥</p>
<p>॥ इति समन्वयाधिकरणम् ॥</p>
<ol start="5">
<li>॥ ईक्षत्यधिकरणम् ॥ 1.1.5.</li>
</ol>
<p>सू ॥ ईक्षतेर्नाशब्दम् ॥ 1.1.5.</p>
<p>इत्थं कृतं चतुस्सूत्र्या शास्त्रारंभसमर्थनम् ।<br>
प्रधानादेः कारणत्ववादोऽथ क्षिप्यते क्रमात् ॥ 45 ॥</p>
<p>सद्विद्यायां कारणत्वं प्रकृतेः श्रूयतेऽचितः ।<br>
कथं जगत्कारणस्य पुरुषार्थत्वसंभवः ॥ 46 ॥</p>
<p>इत्युक्तिशमनायाऽभूदीक्षत्याधिकृतिस्ततः ।<br>
(पू) गुणत्रयात्मकस्यास्य जगतो वस्तु तादृशम् ॥ 47 ॥</p>
<p>उपादानं भवेत्कार्यसाजात्यं स्यात्तथा सति ।<br>
तत्तेज ऐक्षतेत्यादौ गौणेक्षाश्रवणात्तथा ॥ 48 ॥</p>
<p>तदैक्षतेति वाक्येपि गौणमेवेक्षणं भवेत् ।<br>
अत्र प्रतिज्ञादृष्टान्तकथनाच्चानुमानिकम् ॥ 49 ॥</p>
<p>प्रधानमेव सच्छब्दवेद्यमित्याद्यसन्मतम् ।<br>
(सि) सच्छब्दार्थः प्रधानं न सत ईक्षितृताश्रुतेः ॥ 50 ॥</p>
<p>ब्रह्मणश्चिदचिन्मूर्तेस्सर्वसाजात्यसंभवात् ।<br>
मुख्येक्षासंभवाच्चात्र हेतोरप्रतिपादनात् ॥ 51 ॥</p>
<p>अनुमानाप्रतीतेश्च च्छान्दोग्यश्रुतिगोचरे ।<br>
सद्विद्यावादिवाक्ये सत्पदोक्तः परः पुमान् ॥ 52 ॥</p>
<p>सू- ॥ गौणश्चेन्नात्मशब्दात् ॥ 1-1-6.</p>
<p>(पू) गौणी तदैक्षतेतीक्षा गौणेक्षासाहचर्यतः ।<br>
(सि) मैवं सच्छब्दवाच्येऽस्मिन् ईक्षितर्यात्मशब्दतः ॥ 53 ॥</p>
<p>मुख्यैवेक्षाऽत्राऽऽत्मगता तेज आदेरपीक्षणम् ।<br>
मुख्यं सदात्मकत्वात्तस्यै तदात्म्यमिति श्रुतेः ॥ 54 ॥</p>
<p>सू ॥ तन्निष्ठस्य मोक्षोपदेशात् ॥ 1-1-7.</p>
<p>सदुपासननिष्ठस्य जीवस्य परमं फलम् ।<br>
मोक्षाख्यं श्रूयतेऽतश्च सद्वाच्यं ब्रह्म न त्वजा ॥ 55 ॥</p>
<p>सू ॥ हेयत्वावचनाच्च ॥ 1-1-8.</p>
<p>यदीह कारणतया प्रधानं तद्विवक्षितम् ।<br>
तस्य मोक्षविरोधित्वादुच्येताऽमुष्य हेयता ॥ 56 ॥</p>
<p>न चोच्यते हेयताऽतः प्रधानं न विवक्षितम् ।<br>
सू ॥ प्रतिज्ञाविरोधात् ॥ 1-1-9.</p>
<p>येनाश्रुतं श्रुतमिति प्रतिज्ञाऽत्र विरुद्ध्यते ॥ 57 ॥</p>
<p>सद्विज्ञानेन चिदचित्प्रपञ्चज्ञानमत्र हि ।<br>
प्रतिज्ञातं प्रधानं चेद्वाच्यं जीवगणान्प्रति ॥ 58 ॥</p>
<p>प्रधानस्याकारणत्वात् ज्ञायन्ते ते न तद्धिया ।<br>
तस्मादसङ्गता सा स्यात्प्रतिज्ञाऽतश्च न त्वजा ॥ 59 ॥</p>
<p>सू ॥ स्वाप्ययात् ॥ 1-1-10.</p>
<p>सुषुप्तस्य चितस्स्वीयहेतौ सत्यप्ययश्रुतिः ।<br>
विरुद्धा स्यात्प्रधानस्याकारणत्वाच्चितं प्रति ॥ 60 ॥</p>
<p>सू - ॥ गतिसामान्यात् ॥ 1-1-11.</p>
<p>इतरोपनिषद्वाक्यसमानार्थतयाऽस्य च ।<br>
कारणं न प्रधानं स्यात्परं ब्रह्मैव कारणम् ॥ 61 ॥</p>
<p>सू - ॥ श्रुतत्वाच्च ॥ 1-1-12.</p>
<p>आत्मतः प्राण इत्यादि श्रूयतेऽत्रैव सामनि ।<br>
अतः प्राधानादेवान्यत्सर्वज्ञं ब्रह्म कारणम् ॥ 62 ॥</p>
<p>॥ इति ईक्षत्यधिकरणम् ॥</p>
<p>॥ आनन्दमयाधिकरणम् ॥</p>
<p>सू - ॥ आनन्दमयोऽभ्यासात् ॥ 1-1-13.</p>
<p>अचेतनस्य मुख्येक्षाऽसंभवात्तन्न कारणम् ।<br>
इत्युक्तं तर्हि जीवोऽस्त्वित्याक्षेपोऽत्र निरस्यते ॥ 63 ॥</p>
<p>(पू) आनन्दवल्ल्यां विज्ञानमयादन्योऽन्तरस्तथा ।<br>
आत्माऽऽनन्दमयस्तेने त्यादिवाक्यं प्रपठ्यते ॥ 64 ॥</p>
<p>स चानन्दमयो जीवस्तस्य शारीरताश्रुतेः ।<br>
जीवासाधारणं तच्च शारीरत्वमतोऽस्य च ॥ 65 ॥</p>
<p>अत्रेक्षापूर्विकासृष्टिश्चेतनत्वात्सुसङ्गता ।<br>
(सि) मैवमत्रानन्दमयः परो जीवाद्विलक्षणः ॥ 66 ॥</p>
<p>निर्गतातिशयत्वेनाऽभ्यस्तानन्दस्य योगतः ।<br>
तादृशानन्दयोगित्वं जीवस्यास्य न संभवेत् ॥ 67 ॥</p>
<p>शारीरत्वं मुख्यमेव ब्रह्मणश्चिदचित्तनोः ।<br>
तस्मादत्रानन्दमयः परमात्मेति गीयते ॥ 68 ॥</p>
<p>सू- ॥ विकारशब्दान्नेति चेन्न प्राचुर्यात् ॥ 1-1-14.</p>
<p>(पू) मयटोऽस्य विकारार्थतयाऽत्राविकृतः परः ।<br>
(सि) न वाच्य इति चेन्नैतन्मयट् प्राचुर्यबोधकः ॥ 69 ॥</p>
<p>तादृगेव मयट् पूर्वं प्रकृतोऽतः परः पुमान् ।<br>
यतो वाच इति प्रोक्तानन्दप्राचुर्यवानयम् ॥ 70 ॥</p>
<p>सू - ॥ तद्धेतुव्यपदेशाच्च ॥ 1-1-15.</p>
<p>जीवानन्दयितृत्वं चास्यै षह्येवेति वाक्यतः ।<br>
उच्यतेऽतश्च जीवात्स्यादन्य आनन्दरूप्ययम् ॥ 71 ॥</p>
<p>सू - ॥ मान्त्रवर्णिकमेव च गीयते ॥ 1-1-16.</p>
<p>सत्यमित्यादिमन्त्रोक्तं ब्रह्मैव ह्यत्र गीयते ।<br>
आनन्दमयशब्देनातश्चन्दमयः परः ॥ 72 ॥</p>
<p>सू - ॥ नेतरोऽनुपपत्तेः ॥ 1-1-17.</p>
<p>मन्त्रवर्णोदितो न स्याञ्जीवो यो ब्रह्मणः परः ।<br>
ब्रह्मैकान्तविपश्चित्त्वधर्मस्यानुपपत्तितः ॥ 73 ॥</p>
<p>सू - ॥ भेदव्यपदेशाच्च ॥ 1-1-18.</p>
<p>तस्माद्वा इति वाक्येन विज्ञानमयशद्बितात् ।<br>
अस्यानन्दमयस्योक्तो भेदो जीवादतः परः ॥ 74 ॥</p>
<p>सू - ॥ कामाच्च नानुमानापेक्षा ॥ 1-1-19.</p>
<p>सङ्कल्पेन जगत्सृष्टिर्नाजापेक्षाऽस्य विद्यते ।<br>
जीवस्य तदपेक्षाऽल्पेप्यतश्चायं परः पुमान् ॥ 75 ॥</p>
<p>सू - ॥ अस्मिन्नस्य च तद्योगं शास्ति ॥ 1-1-20.</p>
<p>आनन्दयोग आनन्दमये जीवस्य कथ्यते ।<br>
रसं ह्येवेत्यादिवाक्यात्तस्माज्जीवान्य इष्यते ॥ 76 ॥</p>
<p>॥ इत्यानन्दमयाधिकरणम् ॥</p>
<p>॥ अन्तरधिकरणम् ॥ 1-1-7 ॥</p>
<p>सू - ॥ अन्तस्तद्धर्मोपदेशात् ॥ 1-1-21.</p>
<p>जीवसामान्यस्य पूर्वं कारणत्वं निराकृतम् ।<br>
तद्विशेषे तदाशङ्क्य न्यायेऽमुष्मिन्निरस्यते ॥ 77 ॥</p>
<p>(पू) छान्दोग्ये यो य एषोऽन्तरिति वाक्ये श्रुतः पुमान् ।<br>
अक्ष्यादित्याधारतया स च जीवो विलक्षणः ॥ 78 ॥</p>
<p>शरीरवत्वश्रवणात् जीवा एव हि तद्युजः ।<br>
(सि) मैवमक्ष्यादित्यवर्ती परमात्मैव नेतरः ॥ 79 ॥</p>
<p>उपदेशादपहतपाप्मत्वादिगुणावलेः ।<br>
शरीरवत्वं न स्याद्धि कर्मवश्यत्वसाधकम् ॥ 80 ॥</p>
<p>अप्राकृतस्स्वानुरूपो दिव्यमङ्गलविग्रहः ।<br>
स्वेच्छागृहीत एवास्तीत्याम्नायैर्ज्ञायतेऽखिलैः ॥ 81 ॥</p>
<p>सू - ॥ भेदव्यपदेशाच्चान्यः ॥ 1-1-22</p>
<p>य आत्मनीत्यादिवाक्यैरादित्यमुखजीवतः ।<br>
भेदोपदेशादन्योऽन्तरात्मा नारायणः प्रभुः ॥ 82 ॥</p>
<p>॥ इत्यन्तरधिकरणम् ॥</p>
<p>॥ आकाशाधिकरणम् ॥ 1-1-8 ॥</p>
<p>सू - ॥ आकाशस्तल्लिङ्गात् ॥ 1-1-23.</p>
<p>कारणं वस्तु निर्णीतं चिदचिद्भ्यांविलक्षणम् ।<br>
तदसङ्गतमित्येष वादोऽत्र विनिवार्यते ॥ 83 ॥</p>
<p>(पू) साम्नि सर्वाणि हे त्यादौ कारणत्वेन संश्रुतः ।<br>
आकाशो वियदेव स्यात् लोके तत्र प्रयोगतः ॥ 84 ॥</p>
<p>कुतो भूतानि जायन्त इत्यनिर्धारणे सति ।<br>
आकाशादितिवाक्यं स्याद्विशेषार्थसमर्पकम् ॥ 85 ॥</p>
<p>(सि) मैवमत्राकाशशब्दवाच्यः परमपुरुषः ।<br>
वियदन्यस्तदेकान्तलिङ्गानां भूयसां श्रुतेः ॥ 86 ॥</p>
<p>सिद्धानुवादरूपं च श्रूयते वाक्यमत्र हि ।<br>
अतः प्रमाणान्तरस्य प्राप्तिमेतदपेक्षते ॥ 87 ॥</p>
<p>बोधयत्यखिलं मानं ब्रह्म नारायणाह्वयम् ।<br>
व्युत्पत्याऽऽकाशत इति तस्य तच्छद्बवाच्यता ॥ 88 ॥</p>
<p>॥ इत्याकाशाधिकरणम् ॥</p>
<p>॥ प्राणाधिकरणम् ॥ 1-1-9 ॥</p>
<p>सू - ॥ अत एव प्राणः ॥ 1-1-24.</p>
<p>पूर्वत्र वियतस्सर्वकारणत्वं निराकृतम् ।<br>
निरस्यतेऽत्र वायोश्च कारणत्वं परोदितम् ॥ 89 ॥</p>
<p>साम्नि सर्वाणि हे त्यादि श्रूयते वाक्यमत्र च ।<br>
आकाशशब्दवत्प्राणशब्दोपि ब्रह्मबोधकः ॥ 90 ॥</p>
<p>परासाधारणाल्लिङ्गात्प्रसिद्धवदुदाहृतात् ।<br>
शङ्काऽधिका त्वत्र भूतजातस्थित्यादिकस्य च ॥ 91 ॥</p>
<p>प्राणाधीनत्वतो वायुर्भूतं कारणमस्त्विति ।<br>
परिहारश्शिलादौ च चित्स्वरूपे च नेति तत् ॥ 92 ॥</p>
<p>॥ इति प्राणाधिकरणम् ॥</p>
<p>॥ ज्योतिरधिकरणम् ॥ 1-1-10 ॥</p>
<p>सू - ॥ ज्योतिश्चरणाभिधानात् ॥ 1-1-25.</p>
<p>निराकृत्याऽऽकाशवाय्वोः कारणत्वमथ क्रमात् ।<br>
तेजसः कारणत्वं च न्यायेऽमुष्मिन्निरस्यते ॥ 93 ॥</p>
<p>(पू) अतः परो दिवो ज्योतिरिति वाक्येऽतिदीप्तिमत् ।<br>
श्रूयते तत्कारणं स्यात्कौक्षेयज्योतिषा सह ॥ 94 ॥</p>
<p>ऐक्योपदेशाच्चात्रोक्तं प्रसिद्धज्योतिरस्तु तत् ।<br>
मैवं ज्योतिश्शब्दवाच्यमत्र ब्रह्मैव नेतरत् ॥ 95 ॥</p>
<p>पूर्ववाक्ये सर्वभूतचरणत्वाभिधानतः ।<br>
तच्च ब्रह्मण एव स्यात्पुंसूक्तादिप्रसिद्धितः ॥ 96 ॥</p>
<p>सू - छन्दोभिधानान्नेति चेन्न तथा चेतोर्पणनिगमात्तथाहि</p>
<p>दर्शनम् ॥ 1-1-26 ॥</p>
<p>(पू) पूर्ववाक्योक्तगायत्रीछन्द एवात्र गीयते ।<br>
(सि) ऋचा तदर्थबोधिन्या न तत् ब्रह्मेति चेन्न तत् ॥ 97 ॥</p>
<p>परे फलाय गायत्रीतौल्यदृष्टिर्विधीयते ।<br>
चतुष्पदो ब्रह्मणोऽस्य तादृश्या च तया तुला ॥ 98 ॥</p>
<p>दृष्टस्संवर्गविद्यादौ तौल्ये च्छन्दोवचोन्वयः ।<br>
सू - ॥ भूतादिपादव्यपदेशोपपत्तेश्चैवम् ॥ 1-1-27.</p>
<p>सैषा चतुष्पदेत्युक्तिर्भूताद्यङ्घ्रित्वबोधिका ॥ 99 ॥</p>
<p>गायत्रीशब्दवाच्येऽस्मिन् ब्रह्मण्येवोपपद्यते ।<br>
सू - ॥ उपदेशभेदान्नेति चेन्नोभयस्मिन्नप्यविरोधात् ॥ 1-1-28.</p>
<p>(पू) दिवो दिवीति भिन्नार्थविभक्तिव्यतिरेकतः ॥ 100 ॥</p>
<p>प्रत्यभिज्ञायते नात्र ब्रह्म पूर्वत्र संश्रुतम् ।<br>
(सि) मैवमर्थस्वभावैक्यादुपदेशद्वयेपि च ॥ 101 ॥</p>
<p>अबाधात्प्रत्यभिज्ञायाः पर एवात्र कथ्यते ।<br>
कौक्षेयैक्योपदेशस्तु फलायैवेति निश्चितम् ॥ 102 ॥</p>
<p>परमात्मात्मकत्वं च गीताप्रोक्तं विभावसोः ।<br>
तस्मात्स परमात्मैवेत्येतदत्र सुनिश्चितम् ॥ 103 ॥</p>
<p>॥ इति ज्योतिरधिकरणम् ॥</p>
<p>॥ इन्द्रप्राणाधिकरणम् ॥ 1-1-11 ॥</p>
<p>सू - ॥ प्राणस्तथानुगमात् ॥ 1-1-29.</p>
<p>ज्योतिश्शब्दितसूर्यादेः कारणत्वं निराकृतम् ।<br>
तत् पतित्वेन सिद्धस्य देवेन्द्रस्य निरस्यते ॥ 104 ॥</p>
<p>(पू) प्रतर्दनो हेति वाक्ये कौषीतक्यभिधश्रुतौ ।<br>
मुक्त्युपासनकर्मत्वेनेन्द्रप्राणपदेरितः ॥ 105 ॥</p>
<p>जीव एवेन्द्रशब्दस्य तस्मिन्नव प्रसिद्धितः ।<br>
तथैव प्राणवाचोऽपि स्वात्मोपासनमत्र सः ॥ 106 ॥</p>
<p>उपादिशद्धिततमममृतत्वाप्तिसाधनम् ।<br>
कारणोपासनस्यैवामृतत्वप्राप्तिहेतुता ॥ 107 ॥</p>
<p>तस्य तावदिति श्रुत्या ज्ञायतेऽतश्च कारणम् ।<br>
प्रसिद्धजीवभावोऽयमिन्द्र एवेति निश्चयः ॥ 108 ॥</p>
<p>(सि) मैवमिन्द्रप्राणशब्द्यं जीवमात्रं न किन्त्वतः ।<br>
अर्थान्तरं ब्रह्म ताभ्यां पदाभ्यां प्रस्तुतस्य च ॥ 109 ॥</p>
<p>स्वभावसिद्धानन्दत्वामृतत्वादेश्च संश्रुतेः ।<br>
सू - ॥ न वक्तुरात्मोपदेशादिति चेदध्यात्मसम्बन्धभूमा ह्यस्मिन् ॥ 1-1-30.</p>
<p>(पू) प्रज्ञातजीवभावस्य स्वस्यैवोपास्यतामयम् ॥ 110 ॥</p>
<p>वदत्यतो जीव एवोपास्यः प्रक्रान्त उच्यते ।<br>
(सि) मैवमत्र श्रुता धर्माः परस्मिन्नेव सङ्गताः ॥ 111 ॥</p>
<p>मोक्षार्थोपास्तिकर्मत्वं सर्वाधारत्वमप्यथ ।<br>
कर्मकारयितृत्वं चेत्याद्या धर्माः परस्य हि ॥ 112 ॥</p>
<p>सू - ॥ शास्त्रदृष्ट्या तूपदेशो वामदेववत् ॥ 1-1-31.</p>
<p>अन्तर्यामिब्राह्मणादेर्विज्ञायाऽऽत्मशरीरिताम् ।<br>
अनेन जीवेनेत्याद्यैः शब्दानां जीववाचिताम् ॥ 113 ॥</p>
<p>परे पर्यवसानं च मामुपास्वेति वाक्यतः ।<br>
स्वदेहकं परं ब्रह्मोपास्यत्वेनोपदिष्टवान् ॥ 114 ॥</p>
<p>वामदेवादयोप्येवं वदन्त्यध्यात्मविद्वराः ।<br>
अहं मनुरहं सर्वमित्यादिभिरनेकधा ॥ 115 ॥</p>
<p>सू - ॥ जीवमुख्यप्राणलिङ्गान्नेति चेन्नोपासात्रैविध्यादाश्रितत्वादिह</p>
<p>तद्योगात् ॥ 1-1-32.</p>
<p>(पू) जीवमुख्यप्राणगतलिङ्गानामत्र दर्शनात् ।<br>
पूर्वोक्ताध्यात्मसम्बन्धभूम्ना नात्रार्थनिश्चयः ॥ 116 ॥</p>
<p>(सि) मैवमत्रोपासनस्य त्रिविधत्वाभिसन्धितः ।<br>
स्वस्वरूपेण जीवत्मशरीरकतया तथा ॥ 117 ॥</p>
<p>प्राणाङ्गकत्वेनेत्थं च परात्मोपासनं त्रिधा ।<br>
त्रिधा तदुपदेशाय तत्तच्छब्देन भाषणम् ॥ 118 ॥</p>
<p>इयं च त्रिविधोपास्तिरन्यत्रापि श्रुतौ श्रुता ।<br>
अतः प्रकरणं चैतत्तादृशोपास्तिबोधकम् ॥ 119 ॥</p>
<p>अतोऽत्रेन्द्रप्राणशब्दवाच्यो जीवेतरः परः ।<br>
भोक्तृभोग्यशरीरोऽत्र परमात्मोपदिश्यते ॥ 120 ॥</p>
<p>॥ इति इन्द्रप्राणाधिकरणम् ॥</p>
<p>॥ इति प्रथमाध्याये प्रथमः पादः ॥</p>
<p>॥ प्रथमाध्याये द्वितीयः पादः ॥</p>
<p>॥ सर्वत्रप्रसिद्ध्यधिकरणम् ॥ ( 1-2-1 )</p>
<p>सू - सर्वत्र प्रसिद्धोपदेशात् ( 1-2-1 )</p>
<p>अस्पष्टतरजीवादिलिङ्गवाक्यं विचारितम् ।<br>
विचार्यते वाक्यजातं पादेऽत्रास्पष्टलिङ्गकम् ॥ 121 ॥</p>
<p>कारणत्वमुपास्यत्वं चोक्तं प्राणशरीरिणः ।<br>
जीवस्य स्यात्तदुभयमित्याशंक्य निरस्यते ॥ 122 ॥</p>
<p>(पू) सर्वं खल्विदमित्यादौ सर्वात्मकतया श्रुतः ।<br>
जीव एव यतोऽस्यैव सर्वतादात्म्यसंभवः ॥ 123 ॥</p>
<p>ब्रह्मादिसर्वभावश्च तस्यैव स्यादुपाधितः ।<br>
परस्याऽस्पृष्टदोषस्य तद्भावो नोपपद्यते ॥ 124 ॥</p>
<p>जीवेऽपि च क्वचिद्वाक्ये ब्रह्मशब्दः प्रयुज्यते ।<br>
तदीयकर्महेतुत्वाज्जन्मादेस्तज्जलानिति ॥ 125 ॥</p>
<p>हेतूक्तिरपि युक्ता स्यादित्येतत्तु न सन्मतम् ।<br>
(सि) सर्ववस्तुन्यात्मतया प्रोक्तं ब्रह्म परः पुमान् ॥ 126 ॥</p>
<p>स्थलान्तरे प्रसिद्धस्य तस्यैवात्रानुवादतः ।<br>
तज्जत्वादीननूद्योक्ता तद्धेतुकतदात्मता ॥ 127 ॥</p>
<p>जीवात्मनः कर्मकृतदेवमर्त्यादिरूपिणः ।<br>
न स्याद्वेदान्तवाक्येषु यस्माज्जन्मादयश्श्रुताः ॥ 128 ॥</p>
<p>स एवात्र ब्रह्मशब्दवाच्यस्स्यात्स परः पुमान् ।<br>
ब्रह्मणश्चिदचिद्वस्तुशरीरत्वाच्छरीरिणि ॥ 129 ॥</p>
<p>दोषाश्शरीरगा न स्युरतो निर्दुष्ट एव सः ।<br>
जीवस्य सर्वतादात्म्यमुक्तं तन्नोपपद्यते ॥ 130 ॥</p>
<p>तत्तच्छरीरभिन्नानां तादात्म्यासंभवान्मिथः ।<br>
अतोऽत्र परमात्मैव ब्रह्मशब्दार्थ इष्यते ॥ 131 ॥</p>
<p>सू - ॥ विवक्षितगुणोपपत्तेश्च ॥ ( 1-2-2 )</p>
<p>मनोमयत्वादयश्च गुणास्सर्वे विवक्षिताः ।<br>
पर एवोपपद्यन्ते सत्यसंकल्पतान्विताः ॥ 132 ॥</p>
<p>सू - अनुपपत्तेस्तु न शारीरः ॥ 1-2-3 ॥</p>
<p>एषां गुणानामेतस्मिन् शारीरेऽनुपपत्तितः ।<br>
न शारीरोऽयमपि तु परं ब्रह्मात्र गीयते ॥ 133 ॥</p>
<p>सू - ॥ कर्मकर्तृव्यपदेशाच्च ॥ ( 1-2-4 )</p>
<p>अभिसंभवितास्मीति ध्येयः प्राप्यतयोच्यते ।<br>
जीवः प्राप्तृतयोक्तोऽतो जीवादन्यः परः पुमान् ॥ 134 ॥</p>
<p>सू - ॥ शब्दविशेषात् ॥ ( 1-2-5 )</p>
<p>वाक्य एष म आत्मेति षष्ठ्या शारीर उच्यते ।<br>
उपास्यस्तु प्रथमया तस्मादन्यः परः पुमान् ॥ 135 ॥</p>
<p>सू - ॥ स्मृतेश्च ॥ ( 1-2-6 )</p>
<p>सर्वस्य चाहमित्यादिस्मृतिर्जीवमुपासकम् ।<br>
परात्मानमुपास्यं च वक्ति जीवेतरस्ततः ॥ 136 ॥</p>
<p>सू - ॥ अर्भकौकस्त्वात्तद्व्यपदेशाच्च नेति चेन्न निचाय्यत्वादेवं</p>
<p>व्योमवच्च ॥ ( 1-2-7 )</p>
<p>(पू) नाल्पत्वाल्पस्थानवत्वव्यपदेशादयं परः ।<br>
(सि) इति चेन्नोपदेशोऽयं तथोपास्यत्वहेतुकः ॥ 137 ॥</p>
<p>न स्वरूपाल्पतासूची ज्यायस्त्वव्यपदेशतः ।<br>
सू - ॥ संभोगप्राप्तिरिति चेन्न वैशेष्यात् ॥ ( 1-2-8 )</p>
<p>(पू) उपासकशरीरेऽसौ परात्मा वर्तते यदि ॥ 138 ॥</p>
<p>सुखदुःखोपभोगस्य प्राप्तिस्तद्वदमुष्य च ।<br>
(सि) इति चेन्न शरीरान्तःस्थत्वमेव न कारणम् ॥ 139 ॥</p>
<p>कर्मवश्यत्वमेवोपभोगे हेतुर्न तत्परे ।<br>
हेयप्रतिभटे सर्वकल्याणगुणसागरे ॥ 140 ॥</p>
<p>॥ इति सर्वत्रप्रसिद्ध्यधिकरणम् ॥</p>
<p>॥ अत्त्रधिकरणम् ॥ ( 1-2-2 )</p>
<p>सू - ॥ अत्ता चराचरग्रहणात् ॥ ( 1-2-9 )</p>
<p>परो यदि न भोक्ता स्यात्तर्हि भोक्तृतया श्रुतः ।<br>
सर्वत्र जीव एव स्यादिति वादोऽत्र वार्यते ॥ 141 ॥</p>
<p>(पू) यस्य ब्रह्मेत्यादिमन्त्रे कठवल्लीगते श्रुतः ।<br>
अत्ता जीवोऽस्यैव कर्मफलभोक्तृत्वसंभवात् ॥ 142 ॥</p>
<p>(सि) मैवमत्ता परात्मैव विश्वात्तृत्वश्रुतेरिह ।<br>
मृत्यूपसेचनाद्ध्यत्र कृत्स्नस्यादनमुच्यते ॥ 143 ॥</p>
<p>ईदृशं चादनं सर्वसंहारोऽत्र विवक्षितः ।<br>
कर्मोपाधिकभोक्तृत्वं नेदं किं तु परात्मनः ॥ 144 ॥</p>
<p>उपसंहर्तृत्वमिदं भोक्तृत्वं जगतां ततः ।<br>
जीवेऽसंभावितमिदं तस्मादत्ता परः पुमान् ॥ 145 ॥</p>
<p>सू - ॥ प्रकरणाच्च ॥ ( 1-2-10 )</p>
<p>महान्तं विभुमात्मानं नायमात्मेति च स्थितम् ।<br>
परस्येदं प्रकरणं तस्माच्चायं परः पुमान् ॥ 146 ॥</p>
<p>सू - गुहां प्रविष्टावात्मानौ हि तद्दर्शनात् ॥ ( 1-2-11 )</p>
<p>(पू) ऋतं पिबन्तावित्यत्र फलभोक्तृतया श्रुतः ।<br>
(सि) सप्राणो जीव एवातश्चात्राप्यत्ता स इत्यसत् ॥ 147 ॥</p>
<p>गुहां प्रविष्टावुच्येते अत्र जीवपरावुभौ ।<br>
तत्प्रवेशस्तयोरेव स्थलेऽस्मिन्किल दृश्यते ॥ 148 ॥</p>
<p>तं दुर्दशमिति श्रुत्या परस्योक्ता गुहास्थितिः ।<br>
जीवस्य तत्स्थितिस्त्वत्र या प्राणेनेति वाक्यतः ॥ 149 ॥</p>
<p>ऋतं पिबन्तावित्युक्तिश्च्छत्रिन्यायेन संगता ।<br>
परस्य पाने योगस्स्यात्प्रयोजकतयापि वा ॥ 150 ॥</p>
<p>सू - ॥ विशेषणाच्च ॥ ( 1-2-12 )</p>
<p>आदितोऽस्मिन्प्रकरण आन्तं जीवपरावुभौ ।<br>
तत्तद्धर्मैर्विशिष्येते तस्मादत्ता परः पुमान् ॥ 151 ॥</p>
<p>॥ इत्यत्त्रधिकरणम् ॥</p>
<p>॥ अन्तराधिकरणम् ॥ 1-2-3 ॥</p>
<p>सू - ॥ अन्तर उपपत्तेः ॥ ( 1-2-13 )</p>
<p>दुर्ज्ञेयत्वं परस्योक्तं क इत्थेत्यादिना पुरा ।<br>
तर्हि दृश्यतयोक्तो न पर इत्येतदस्यते ॥ 152 ॥</p>
<p>(पू) अक्ष्याधारः श्रुतस्साम्नि य एष इति वाक्यतः ।<br>
जीवो वा प्रतिबिम्बो वाऽथाक्ष्यधिष्ठातृदेवता ॥ 153 ॥</p>
<p>प्रसिद्धवद्वचनत एष्वैवान्यतमो भवेत् ।<br>
परात्मनस्त्वक्ष्णि दृश्यत्वाप्रसिद्ध्या स नोच्यते ॥ 154 ॥</p>
<p>(सि) मैवं परोऽक्ष्यन्तरस्थस्तस्मिन्नेवोपपत्तितः ।<br>
संयद्वामत्वादिनित्यनिसर्गगुणसम्पदाम् ॥ 155 ॥</p>
<p>सू- ॥ स्थानादिव्यपदेशाच्च ॥ ( 1-2-14 )</p>
<p>अक्ष्णि स्थितिनियन्त्रृत्वाद्यस्यैव परमात्मनः ।<br>
यश्चक्षुषीत्येवमादौ श्रूयतेऽतोऽक्षिगः परः ॥ 156 ॥</p>
<p>प्रसिद्धवद्वचोऽतश्च परात्मन्येव युज्यते ।<br>
अत्र दृश्यत इत्युक्तिर्योगिदृश्यत्वहेतुका ॥ 157 ॥</p>
<p>सू - ॥ सुखविशिष्टाभिधानादेव च ॥ ( 1-2-15 )</p>
<p>सुखवैशिष्ट्यवत्वेन कं ब्रह्मेत्यादिना पुरा ।<br>
प्रकृतस्य परस्यैवोपास्तिस्थानादिसिद्धये ॥ 158 ॥</p>
<p>य एष इति निर्देशादत्राक्षिपुरुषः परः ।<br>
सू - ॥ अत एव च स ब्रह्म ॥ ( 1-2-16 )</p>
<p>(पू) कं ब्रह्मेत्यादिना प्रोक्तं कथं ब्रह्मेति कथ्यते ॥ 159 ॥</p>
<p>(सि) के खे चैव ब्रह्मदृष्टिविधिस्स्यादिति चेन्न तत् ।<br>
यद्वाव कं तदेवेति यतस्तत्र खवस्तुनः ॥ 160 ॥</p>
<p>सुखवैशिष्ट्योपदेशोऽत एवात्र खशब्दितः ।<br>
आकाशस्य परंब्रह्मापरिच्छिन्नसुखात्मकम् ॥ 161 ॥</p>
<p>प्राणं चास्मै तदाकाशं चोचुरित्युक्तमन्ततः ।<br>
तस्मात्प्राक् प्रकृतं ब्रह्मापरिच्छिन्नसुखात्मकम् ॥ 162 ॥</p>
<p>अक्ष्याधारतयात्रापि श्रूयतेऽतोऽक्षिगः परः ।<br>
सू - ॥ श्रुतोपनिषत्कगत्यभिधानाच्च ॥ ( 1-2-17 )</p>
<p>विज्ञातब्रह्मयाथात्म्यैर्गन्तव्यत्वेन या गतिः ॥ 163 ॥</p>
<p>ब्रह्माप्तये श्रुताऽन्यत्र सार्चिरादिगतिस्त्विह ।<br>
श्रुताक्षिपुरुषस्याभिगन्तव्यत्वेन पठ्यते ॥ 164 ॥</p>
<p>अतोप्यसावक्षिवर्ती परमात्मेति निश्चितः ।<br>
सू - ॥ अनवस्थितेरसंभवाच्च नेतरः ॥ ( 1-2-18 )</p>
<p>जीवस्य प्रतिबिम्बस्यादित्यस्याप्यनवस्थितेः ॥ 165 ॥</p>
<p>नियमेनाक्षिणि तथा निरुपाधिकताजुषाम् ।<br>
असंभवाद्गुणानां च परात्मैवाक्षिगः पुमान् ॥ 166 ॥</p>
<p>॥ इत्यन्तराधिकरणम् ॥</p>
<p>॥ अन्तर्याम्यधिकरणम् ॥ 1-2-4 ॥</p>
<p>सू - ॥ अन्तर्याम्यधिदैवाधिलोकादिषु तद्धर्मव्यपदेशात् ॥ ( 1-2-19 )</p>
<p>चक्षुस्स्थितिं परस्य प्राक् निश्चित्यार्थः प्रसाधितः ।<br>
जीवस्यैव स्थितिस्सेति वादोऽत्र विनिवार्यते ॥ 167 ॥</p>
<p>अन्तर्यामिब्राह्यणे यः पृथिव्यामिति वाक्यतः ।<br>
अन्तर्यामी श्रुतो योऽसौ जीवोस्तु द्रष्टृतादिभिः ॥ 168 ॥</p>
<p>द्रष्ट्रन्तरनिषेधाच्चेत्येवं वादो न संमतः ।<br>
(सि) अधिदैवाधिलोकादिपदाङ्कितवचश्श्रुतः ॥ 169 ॥</p>
<p>अन्तर्यामी परात्मैव तद्धर्मव्यपदेशतः ।<br>
जगच्छरीरकत्वं च सर्वान्तर्यामिता तथा ॥ 170 ॥</p>
<p>अत्रैवमाद्याः पठिता धर्मा नारायणाश्रिताः ।<br>
दर्शनादि तु रूपादिसाक्षात्कारो न चान्यथा ॥ 171 ॥</p>
<p>नान्योऽतोस्तीत्यदोवाक्यं तुल्यद्रष्ट्टनिषेधकम् ।<br>
सू - ॥ न च स्मार्तमतद्धर्माभिलापाच्छारीरश्च ॥ ( 1-2-20 )</p>
<p>प्रधानं च तथा जीवो नान्तर्यामी तयोर्द्वयोः ॥ 172 ॥</p>
<p>असंभावितधर्माणामभिलापादनेकशः ।<br>
अचेतनं यथा नार्हमेतेषां चेतनस्तथा ॥ 173 ॥</p>
<p>सू - ॥ उभयेऽपि हि भेदेनैनमधीयते ॥ ( 1-2-21 )</p>
<p>काण्वा माध्यन्दिनाश्चैव यो विज्ञाने य आत्मनि ।<br>
इत्यन्तर्यामिणं जीवात् भेदेनाधीयते यतः ॥ 174 ॥</p>
<p>जीवाद्विलक्षणोऽतोऽसावन्तर्यामी परः पुमान् ।<br>
ध्वस्तपाप्मा परात्मा स नारायण इति स्थितम् ॥ 175 ॥</p>
<p>॥ इत्यन्तर्याम्यधिकरणम् ॥</p>
<p>॥ अदृश्यत्वादिगुणकाधिकरणम् ॥ 1-2-5 ॥</p>
<p>सू - ॥ अदृश्यत्वादिगुणको धर्मोक्तेः ॥ ( 1-2-22 )</p>
<p>उक्तं द्रष्ट्टत्वादिना प्राक् परात्मत्वं न यत्र तत् ।<br>
तत्र प्रधानमेव स्यादिति शङ्का व्युदस्यते ॥ 176 ॥</p>
<p>(पू) यत्तदद्रेश्यमित्यादौ श्रूयते मुण्डकश्रुतौ ।<br>
यद्भूतयोनिमिति चाथा क्षरात्परतः परः ॥ 177 ॥</p>
<p>स्थलेऽत्राजाजीवघनावेवोच्येते यथाक्रमम् ।<br>
प्रतिषेधादचिद्वर्तिदृश्यत्वादेरचेतनम् ॥ 178 ॥</p>
<p>सजातीयं प्रधानं स्यात् भूतयोन्यक्षरं तथा ।<br>
(सि) परतश्चाक्षराज्जीवघनस्स्यात्पर इत्यसत् ॥ 179 ॥</p>
<p>अत्रादृश्यत्वादिगुणश्चाक्षरात्परतः परः ।<br>
परमात्मैव तद्धर्मसर्वज्ञत्वादिसंश्रुतेः ॥ 180 ॥</p>
<p>पञ्चम्यन्ताक्षरपदं भूतसूक्ष्मं ब्रवीति तत् ।<br>
नादृश्यत्वादिगुणकमक्षरं तस्य सर्वतः ॥ 181 ॥</p>
<p>परत्वेन ततोन्यस्य परत्वासंभवादिदम् ।<br>
सर्वज्ञत्वजगद्योनित्वादिभिर्हि विशेष्यते ॥ 182 ॥</p>
<p>सू - ॥ विशेषणभेदव्यपदेशाभ्यां च नेतरौ ॥ ( 1-2-23 )</p>
<p>महाप्रकरणं चात्र प्रधानात्पुरुषादपि ।<br>
सर्वज्ञानप्रतिज्ञाद्यैर्व्यावर्तयति चाक्षरम् ॥ 183 ॥</p>
<p>परतः पर इत्याभ्यां भेदश्चास्योपदिश्यते ।<br>
तस्मादत्रोच्यते ताभ्यां परो नारायणः प्रभुः ॥ 184 ॥</p>
<p>सू - ॥ रूपोपन्यासाच्च ॥ ( 1-2-24 )</p>
<p>अग्निर्मूर्धे त्यादिनोक्तं रूपं त्रैलोक्यरूपिणः ।<br>
परमात्मन एव स्यादतोऽयं परमः पुमान् ॥ 185 ॥</p>
<p>॥ इत्यदृश्यत्वादिगुणकाधिकरणम् ॥</p>
<p>वैश्वानराधिकरणम् ॥ 1-2-6 ॥</p>
<p>सू - ॥ वैश्वानरस्साधारणशब्दविशेषात् ॥ ( 1-2-25 )</p>
<p>त्रैलोक्यमूर्तिमत्त्वेन परात्मत्वं समर्थितम् ।<br>
तत् तदन्यस्यापि चास्तीत्याशङ्कात्र व्युदस्यते ॥ 186 ॥</p>
<p>(पू) सामान्यात्मानमेवेमं वैश्वानरमिति स्थले ।<br>
वैश्वानरः परात्मेति निर्णेतुं नैव शक्यते ॥ 187 ॥</p>
<p>जाठराग्नौ तत्पदस्य भूते देवे परात्मनि ।<br>
चतुर्ष्वपि प्रयोगादत्रैषां लिङ्गोपलब्धितः ॥ 188 ॥</p>
<p>(सि) मैवं वैश्वानरपदवाच्यः परमपुरुषः ।<br>
साधारणैतच्छब्दस्य परासाधारणैर्गुणैः ॥ 189 ॥</p>
<p>विशेष्यमाणत्वादत्रानेकैस्सर्वात्मतादिभिः ।<br>
सू - ॥ स्मर्यमाणमनुमानं स्यादिति ॥ ( 1-2-26 )</p>
<p>द्युमूर्धत्वादिमद्रूपमुक्तं वैश्वानरात्मनः ॥ 190 ॥</p>
<p>श्रुतिस्मृतिप्रसिद्धं तत् तदेवेदमितीह च ।<br>
प्रत्यभिज्ञायमानं सदस्य वैश्वानरात्मनः ॥ 191 ॥</p>
<p>परात्मत्वे लिङ्गमेतदतो वैश्वानरः परः ।<br>
सू - ॥ शब्दादिभ्योऽन्तः प्रतिष्ठानाच्च नेति चेन्न तथा दृष्ट्युपदेशादसंभवात्पुरुषमपि चैनमधीयते ॥ ( 1-2-27 )</p>
<p>(पू) अग्निर्वैश्वानर इति सामानाधिकरण्यतः ॥ 192 ॥</p>
<p>अग्नित्रेताकल्पनाच्च स्थानात्प्राणाहुतेस्तथा ।<br>
शरीरान्तः स्थितेश्चास्य जाठरत्वं प्रतीयते ॥ 193 ॥</p>
<p>(सि) तस्मादस्य परात्मत्वं नेति चेत्तन्न तादृशः ।<br>
वैश्वानरस्योदर्याग्निशरीरकतयाऽत्र च ॥ 194 ॥</p>
<p>तद्विशिष्टोपासनस्य विधानात्केवलस्य तु ।<br>
जाठरस्य त्रिलोकाङ्गकत्वासंभवतस्तथा ॥ 195 ॥</p>
<p>एवं वैश्वानरात्मानमेके वाजसनेयिनः ।<br>
पुरुषं चाधीयते स एषोग्निरिति वाक्यतः ॥ 196 ॥</p>
<p>निर्गतोपाधिपुरुषशब्दवाच्यत्वमस्य वै ।<br>
अतो वैश्वानरात्मैवोपास्यो नारायणः प्रभुः ॥ 197 ॥</p>
<p>सू - ॥ अत एव न देवता भूतं च ॥ ( 1-2-28 )</p>
<p>यतो वैश्वानरात्माऽयं पुरुषो निरुपाधिकः ।<br>
त्रैलोक्याङ्गश्चात एव न भूतं न च देवता ॥ 198 ॥</p>
<p>सू - ॥ साक्षादप्यविरोधं जैमिनिः ॥ ( 1-2-29 )</p>
<p>अग्निशब्दोप्यत्र साक्षादग्रप्रापकतागुणात् ।<br>
परमात्मानमाचष्टे वैश्वानरपदं यथा ॥ 199 ॥</p>
<p>अतो वैश्वानरस्याग्निशब्दितत्वं न बाधितम् ।<br>
परत्वनिर्णयेऽत्रेति जैमिनिर्मन्यते मुनिः ॥ 200 ॥</p>
<p>सू - ॥ अभिव्यक्तेरित्याश्मरथ्यः ॥ ( 1-2-30 )</p>
<p>उपासकाभिव्यक्त्यर्थं विमानस्य परात्मनः ।<br>
परिच्छिन्नत्वोपदेश इत्याहात्राऽऽश्मरथ्यकः ॥ 201 ॥</p>
<p>सू - ॥ अनुस्मृतेर्बादरिः ॥ ( 1-2-31 )</p>
<p>मूर्धप्रभृतिपादान्तदेहकल्पनमत्र यत् ।<br>
तथोपास्त्यर्थमित्याह बादरिर्भगवानृषिः ॥ 202 ॥</p>
<p>सू - ॥ संपत्तेरिति जैमिनिस्तथाहि दर्शयति ॥ ( 1-2-32 )</p>
<p>उपासकस्य चाङ्गानां गार्हपत्यादिकल्पनम् ।<br>
प्रत्यहं क्रियमाणस्य प्राणाहुत्याख्यकर्मणः ॥ 203 ॥</p>
<p>अग्निहोत्रत्वसंपत्त्यै इति जैमिनिरब्रवीत् ।<br>
य एतदेवमिति च संपतिं्त दर्शयत्यमूम् ॥ 204 ॥</p>
<p>सू - ॥ आमनन्ति चैनमस्मिन् ॥ ( 1-2-33 )</p>
<p>उपासकशरीरेऽस्मिन्नेनं द्युभ्वादिदेहकम् ।<br>
वैश्वानरं परात्मानं प्राणाग्निहवनेन च ॥ 205 ॥</p>
<p>आराध्यत्वायामनन्ति वाच स्तस्येत्युपक्रमाः ।<br>
अतो नारायण इति सिद्धं वैश्वानरः पुमान् ॥ 206 ॥</p>
<p>॥ इति वैश्वानराधिकरणम् ॥</p>
<p>॥ इति प्रथमाध्याये द्वितीयः पादः ॥</p>
<hr>
<p>॥ अथ प्रथमाध्याये तृतीयः पादः ॥</p>
<p>॥ द्युभ्वाद्यधिकरणम् ॥ 1-3-1 ॥</p>
<p>सू - ॥ द्युभ्वाद्यायतनं स्वशब्दात् ॥ ( 1-3-1 )</p>
<p>प्रागस्पष्टतरास्पष्टलिङ्गवाक्यं विचारितम् ।<br>
पादेऽत्र स्पष्टजीवादिलिङ्गवाक्यं विचार्यते ॥ 207 ॥</p>
<p>द्युपृथिव्याद्याश्रयस्य परात्मत्वं समर्थितम् ।<br>
तदेवात्राधिकरण आक्षिप्य स्थाप्यते दृढम् ॥ 208 ॥</p>
<p>(पू ) यस्मिन्द्यौः पृथिवीचेति मुण्डोपनिषदि श्रुतः ।<br>
जीव एवात्र करणाश्रयत्वं बहुधा जनिः ॥ 209 ॥</p>
<p>नाडीयोगश्चैवमादिजीवधर्मचयश्रुतेः ।<br>
(सि) मैवं द्युभ्वाद्यायतनं परं ब्रह्म स्वशब्दतः ॥ 210 ॥</p>
<p>स्वशब्दोऽत्रामृतस्यैष सेतुरित्येवमादिकः ।<br>
अमृतत्वप्राप्तिहेतुस्स एवेति निगद्यते ॥ 211 ॥</p>
<p>आत्मशब्दश्चात्र परे वर्तते निरुपाधिकः ।<br>
सर्वज्ञत्वादयोऽत्रोक्तास्तस्मिन्नेव सुसङ्गताः ॥ 212 ॥</p>
<p>नाड्याश्रयत्वं चास्योक्तं सन्ततश्रुतिवाक्यतः ।<br>
अजायमान इत्यादिश्रुत्याऽजोपीति च स्मृतेः ॥ 213 ॥</p>
<p>बहुधा जायमानत्वं सिद्धमस्य निजेच्छया ।<br>
मनःप्रभृत्याश्रयत्वं सर्वाधरस्य युज्यते ॥ 214 ॥</p>
<p>सू - ॥ मुक्तोपसृप्यव्यपदेशाच्च ॥ ( 1-3-2 )</p>
<p>तदा विद्वान्पुण्यपापे इत्यादिश्रुतिवाक्यतः ।<br>
बन्धान्मुक्तैः प्राप्यतया निर्देशाच्च परः पुमान् ॥ 215 ॥</p>
<p>सू - ॥ नानुमानमतच्छब्दात्प्राणभृच्च ॥ ( 1-3-3 )</p>
<p>नात्र प्रधानं तद्वाचिशब्दाभावाद्यथोच्यते ।<br>
तथा प्राणभृदप्येष प्रतिपाद्यो न वाक्यतः ॥ 216 ॥</p>
<p>सू - ॥ भेदव्यपदेशात् ॥ ( 1-3-4 )</p>
<p>समाने वृक्ष इत्यादिवाक्येन व्यपदिश्यते ।<br>
जीवाद्विलक्षणत्वेन महिमार्णव ईश्वरः ॥ 217 ॥</p>
<p>सू - ॥ प्रकरणात् ॥ ( 1-3-5 )</p>
<p>परस्यैवात्राऽथ परा ययेति श्रुतिवाग्भरैः ।<br>
प्रकृतत्वात्परं ब्रह्मैवैतत्प्रकरणश्रुतम् ॥ 218 ॥</p>
<p>सू - ॥ स्थित्यदनाभ्यां च ॥ ( 1-3-6 )</p>
<p>द्वासुपर्णेत्यादिमन्त्रे फलभोक्तृत्वमुच्यते ।<br>
एकस्यान्यस्य देहान्तस्स्थितिमात्रं प्रदर्श्यते ॥ 219 ॥</p>
<p>तत्राऽनश्नन्दीप्यमानो द्युभ्वाद्यायतनं भवेत् ।<br>
न तद्भोक्ता ततो द्युभ्वाद्ययनः परमः पुमान् ॥ 220 ॥</p>
<p>॥ इति द्युभ्वाद्यधिकरणम् ॥</p>
<p>॥ भूमाधिकरणम् ॥ ( 1-3-2 )</p>
<p>सू - ॥ भूमा संप्रसादादध्युपदेशात् ॥ ( 1-3-7 )</p>
<p>परात्मत्वं प्रकरणाविच्छेदात्प्राक् समर्थितम् ।<br>
तद्धेतोरेव भूमात्र जीव इत्येतदस्यते ॥ 221 ॥</p>
<p>(पू) यत्र नान्यत्पश्यतीति वाक्यं सामनि पठ्यते ।<br>
तत्र भूमा प्रत्यगात्मा तस्मिन्प्राणपदोदिते ॥ 222 ॥</p>
<p>नामाद्यात्मोपदेशस्य समाप्तेस्तदनन्तरम् ।<br>
प्रश्नप्रत्युत्तराभावात्प्राणप्रकरणस्य च ॥ 223 ॥</p>
<p>अविच्छेदादत्र भूमा प्रत्यगात्मेति चेन्न तत् ।<br>
(सि) भूमा परः संप्रसादादधिकत्वोपदेशतः ॥ 224 ॥</p>
<p>संप्रसादः प्रत्यगात्मेत्यन्यश्रुत्याऽवसीयते ।<br>
स्वोपास्याधिक्यवादित्वमुक्त्वाऽस्य प्राणवेदिनः ॥ 225 ॥</p>
<p>एषत्विति तुशब्देनाथातिवाद्यन्तरं स्वयम् ।<br>
उपक्षिप्यास्य सत्योपासितुः प्राणातिवादितः ॥ 226 ॥</p>
<p>आधिक्योक्तेश्च विच्छेदात्प्राणप्रकरणस्य च ।<br>
प्राणादर्थान्तरत्वेन प्रोक्तः सत्यपदोदितः ॥ 227 ॥</p>
<p>अत्यन्तसुखरूपोऽसौ भूमा नारायणः प्रभुः ।<br>
सू - ॥ धर्मोपपत्तेश्च ॥ ( 1-3-8 )</p>
<p>स्वाभाविकामृतत्वं च स्वे महिम्न्येव संस्थितिः ॥ 228 ॥</p>
<p>सर्वात्मत्वं चैवमादिधर्मा ये भूमनि श्रुताः ।<br>
तेषां परस्मिन्नेवोपपत्तेर्भूमा परः पुमान् ॥ 229 ॥</p>
<p>॥ इति भूमाधिकरणम् ॥</p>
<p>॥ अक्षराधिकरणम् ॥ ( 1-3-3 )</p>
<p>सू - ॥ अक्षरमम्बरान्तधृतेः ॥ ( 1-3-9 )</p>
<p>स्वे महिम्निस्थितत्वं प्राक् ब्रह्मणः प्रतिपादितम् ।<br>
तदन्यस्मिन्नपि परादस्तीत्येतन्निवार्यते ॥ 230 ॥</p>
<p>(पू) गार्गिप्रश्ने स होवाचैतद्वा इत्यादि पठ्यते ।<br>
अत्राक्षरं प्रधानं स्यादस्थूलत्वादिधर्मवत् ॥ 231 ॥</p>
<p>प्रधानेऽक्षरशब्दस्य प्रयोगादक्षरादिति ।<br>
सर्वकार्याधारभूतस्याकाशस्यापि कारणे ॥ 232 ॥</p>
<p>पृष्टे प्रत्युच्यमानं तत्स्यादव्याकृतमक्षरम् ।<br>
(सि) मैवमत्राक्षरपदवाच्यः परमपूरूषः ॥ 233 ॥</p>
<p>आकाशपारभूतस्य प्रधानस्यापि धारणात् ।<br>
यदूर्ध्वमिति चारभ्य कालत्रितयवर्तिनः ॥ 234 ॥</p>
<p>विकारजातस्याधारतया प्रोक्तं न वायुमत् ।<br>
अम्बरं किन्तु तत्पारभूतमव्याकृतं भवेत् ॥ 235 ॥</p>
<p>तदाधारतयोक्तं तदक्षरं न प्रधानकम् ।<br>
सू - ॥ सा च प्रशासनात् ॥ ( 1-3-10 )</p>
<p>तर्हि जीवोस्त्वक्षरं तत्कृत्स्नाचेतनवस्तुनः ॥ 236 ॥</p>
<p>आधारत्वोपपत्तेरित्येष वादो निवार्यते ।<br>
एतस्य वा अक्षरस्येत्यादिनाऽस्याक्षरस्य सा ॥ 237 ॥</p>
<p>धृतिः प्रशासनादेव भवतीत्युपदिश्यते ।<br>
न चेदृक् शासनं बद्धमुक्तयोरपि संभवेत् ॥ 238 ॥</p>
<p>सू - ॥ अन्यभावव्यवृत्तेश्च ॥ ( 1-3-11 )</p>
<p>अदृष्टं द्रष्ट्ट चेत्यादिवाक्यशेषः परात्मतः ।<br>
अन्यत्वमक्षरस्यास्य व्यावर्तयति चोपरि ॥ 239 ॥</p>
<p>ईदृग्गुणविशिष्टान्यसद्भावं वा व्युदस्यति ।<br>
तस्मात्स्वशासनाधीनसर्वधर्ता परः पुमान् ॥ 240 ॥</p>
<p>॥ इत्यक्षराधिकरणम् ॥</p>
<p>॥ ईक्षतिकर्माधिकरणम् ॥ ( 1-3-4 )</p>
<p>सू - ॥ ईक्षतिकर्म व्यपदेशात्सः ॥ ( 1-3-12 )</p>
<p>परस्यान्यैर्दर्शनार्हत्वाभावः प्राक् समीरितः ।<br>
तर्हि दृश्यतयोक्तो न परस्स्यादिति वार्यते ॥ 241 ॥</p>
<p>(पू) प्रश्ने यः पुनरेतं त्रिमात्रेणेत्यादि पठ्यते ।<br>
परं पुरुषं इत्येवं निर्दिष्टोऽत्र चतुर्मुखः ॥ 242 ॥</p>
<p>एकद्विमात्रप्रणवमन्त्रोपासीनयोः क्रमात् ।<br>
मर्त्यलोकाप्त्यन्तरिक्षलोकप्राप्त्यात्मके फले ॥ 243 ॥</p>
<p>उक्त्वा त्रिमात्रोपासीनप्राप्यत्वेन समीरितः ।<br>
अन्तरिक्षात्परो ब्रह्मलोकस्तत्साहचर्यतः ॥ 244 ॥</p>
<p>विरिञ्चलोकस्तत्रस्थेनेक्ष्यमाणस्स एव हि ।<br>
(सि) मैवमीक्षतिकर्मात्र परः पुरुष एव सः ॥ 245 ॥</p>
<p>परादित्यादिवाक्यान्त्यश्लोक ईक्षतिकर्मणः ।<br>
निरुपाधिकशान्तत्वामृतत्वाद्युपदेशतः ॥ 246 ॥</p>
<p>एवं सिद्धे परात्मत्वे ब्रह्मलोकपदं च तत् ।<br>
यत्तत्कवय इत्येवमत्रोक्तं सूरिसेवितम् ॥ 247 ॥</p>
<p>तद्वैकुण्ठस्थानमेव वदतीत्यवगम्यते ।<br>
अन्तरिक्षाव्यवहितो न च लोकोपि वेधसः ॥ 248 ॥</p>
<p>मध्ये स्वर्गादिलोकानां बहूनां संभवादतः ।<br>
अत्रेक्षतेः कर्मतया श्रुतो नारायणः प्रभुः ॥ 249 ॥</p>
<p>॥ इति ईक्षतिकर्माधिकरणम् ॥</p>
<p>॥ दहराधिकरणम् ॥ ( 1-3-5 )</p>
<p>सू - ॥ दहर उत्तरेभ्यः ॥ ( 1-3-13 )</p>
<p>पूर्वं पुरिशयानस्य परात्मत्वं समर्थितम् ।<br>
तस्याकाशपदोक्तस्य स्थाप्यतेऽत्र परात्मता ॥ 250 ॥</p>
<p>(पू) छान्दोग्ये चा थ यदिदमस्मिन्नत्यादि पठ्यते ।<br>
श्रुतोऽत्र दहराकाशो भूताकाशोऽवसीयते ॥ 251 ॥</p>
<p>तत्रैवाकाशशब्दस्य प्रकर्षेण प्रसिद्धितः ।<br>
अन्वेष्टव्याधारतया प्रतीतेश्चेति चेन्न तत् ॥ 252 ॥</p>
<p>(सि) दह्राकाशः परात्माऽत्रोत्तरवाक्योक्तधर्मतः ।<br>
स्वाभाविकात्मत्वमपहतपाप्मत्वप्यथ ॥ 253 ॥</p>
<p>सत्यसङ्कल्पता चाथ सत्यकामत्वमित्यपि ।<br>
परात्मैकान्तधर्मास्ते पठिता वाक्य उत्तरे ॥ 254 ॥</p>
<p>अन्वेष्टव्यान्तरं चात्र तदन्तस्स्थगुणाष्टकम् ।<br>
दह्रं च गुणजातं च प्रस्तुत्याथ द्वयोरपि ॥ 255 ॥</p>
<p>तदन्वेष्टव्यमित्येवमुपास्यत्वं विधीयते ।<br>
यावान्वा अयमाकाशस्तावानि त्यादिवाक्यतः ॥ 256 ॥</p>
<p>दह्रभूताकाशयोश्च स्पष्टं भेदः प्रतीयते ।<br>
अतश्च दहराकाशः परमात्मा न खं भवेत् ॥ 257 ॥</p>
<p>सू - ॥ गतिशब्दाभ्यां तथाहि दृष्टं लिङ्गं च ॥</p>
<p>अस्मिंश्च दहराकाशे चेतनानामजानताम् ।<br>
प्रत्यहं गमनं चाथ गन्तव्यदहरस्य च ॥ 258 ॥</p>
<p>ब्रह्मलोकपदोक्तिश्चेत्युभयं परमात्मताम् ।<br>
बोधयत्यस्य दह्रस्य दृष्टमन्यत्र तद्द्वयम् ॥ 259 ॥</p>
<p>सति संपद्य नेत्येष ब्रह्मलोक इति श्रुतेः ।<br>
किमन्यदृष्ट्या स्यादत्र श्रूयमाणमिदं द्वयम् ॥ 260 ॥</p>
<p>दह्रस्य परमात्मत्वे लिङ्गं पर्याप्तमेव हि ।<br>
सू - ॥ धृतेश्च महिम्नोऽस्यास्मिन्नुपलब्धेः ॥ ( 1-3-15 )</p>
<p>ब्रह्मैकान्ततया सर्ववेदान्तोद्घोषितस्य च ॥ 261 ॥</p>
<p>जगद्धृत्याख्यभूम्नोऽस्मिन् दह्रे संकीर्तनादपि ।<br>
दह्राकाशः परः श्रीमान् नारायण इतीर्यते ॥ 262 ॥</p>
<p>सू - ॥ प्रसिद्धेश्च ॥ ( 1-3-13 )</p>
<p>को ह्येवान्यात्क इत्यादिष्वस्याकाशपदस्य च ।<br>
परात्मनि प्रसिद्धेश्च दह्राकाशः परः पुमान् ॥ 263 ॥</p>
<p>सू - ॥ इतरपरामर्शात्स इति चेन्नासंभवात् ॥ ( 1-3-17 )</p>
<p>(पू) य एष संप्रसादोऽस्मादिति जीवः परेतरः ।<br>
(सि) प्रोक्त एवात्र दहराकाशस्स्यादिति चेन्न तत् ॥ 264 ॥</p>
<p>अस्मिन्नसंभवादुक्तगुणानां दह्रवर्तिनाम् ।<br>
सू - ॥ उत्तराच्चेदाविर्भूतस्वरूपस्तु ॥ ( 1-3-18 )</p>
<p>(पू) प्रजापतेरुत्तरत्र वाक्ये जीवोपि तादृशः ॥ 265 ॥</p>
<p>(सि) ध्वस्तपाप्मत्वादिनोक्तस्तस्माद्दह्रस्स इत्यसत् ।<br>
तिरोहितगुणः पूर्वं ब्रह्मोपासनया ततः ॥ 266 ॥</p>
<p>आविर्भूतस्वरूपस्तु तत्र जीवः प्रकीर्तितः ।<br>
स्वाभाविकगुणो दह्रस्त्वत्रातो नात्र जीवधीः ॥ 267 ॥</p>
<p>सू - ॥ अन्यार्थश्च परामर्शः ॥ ( 1-3-19 )</p>
<p>जीवस्वरूपाविर्भावापादनाख्याग्र्यसंपदः ।<br>
परस्मिन् सूचनायात्र जीवस्य ग्रहणं कृतम् ॥ 268 ॥</p>
<p>सू- ॥ अल्पश्रुतेरिति चेत्तदुक्तम् ॥ ( 1-3-20 )</p>
<p>अल्पमानश्रुतिस्त्वत्र जीवस्यैवोपपद्यते ।<br>
ज्यायसो नेति चेदत्र पूर्वमेवोक्तमुत्तरम् ॥ 169 ॥</p>
<p>सू - ॥ अनुकृतेस्तस्य च ॥ ( 1-3-21 )</p>
<p>परानुकारान्मुक्तस्य गुणाष्टकविशिष्टता ।<br>
अतोऽनुकर्तुर्जीवाच्चाऽनुकार्यो दहरः परः ॥ 270 ॥</p>
<p>सू - ॥ अपि स्मर्यते ॥ ( 1-3-22 )</p>
<p>परोपास्त्याऽस्य जीवस्य तत्साम्यापत्तिरुच्यते ।<br>
इदं ज्ञानमिति स्मृत्यां तह्रो जीवेतरः परः ॥ 271 ॥</p>
<p>॥ इति दहराधिकरणम् ॥</p>
<p>॥ प्रमिताधिकरणम् ॥ ( 1-3-6 )</p>
<p>सू - ॥ शब्दादेव प्रमितः ॥ ( 1-3-23 )</p>
<p>प्रागल्पपरिमाणत्वं परात्मन उदाहृतम् ।<br>
तस्यैवात्राङ्गुष्ठपरिमाणवत्वं निगद्यते ॥ 272 ॥</p>
<p>(पू) अङ्गुष्ठमात्र इत्याद्याः कठवल्लीष्वृचः श्रुताः ।<br>
तत्राङ्गुष्ठप्रमाणोऽयं जीव एवेति निश्चयः ॥ 273 ॥</p>
<p>प्राणाधिपोऽङ्गुष्ठमात्र इत्यादिश्रुतिवाक्यतः ।<br>
जीवात्मनोऽङ्गुष्ठपरिमाणवत्वावबोधनात् ॥ 274 ॥</p>
<p>(सि) मैवमत्राङ्गुष्ठमानप्रमितः परमः पुमान् ।<br>
ईशानो भूतभव्यस्येत्येतदेकान्तशब्दतः ॥ 275 ॥</p>
<p>सू - ॥ हृद्यपेक्षया तु मनुष्याधिकारत्वात् ॥ ( 1-3-24 )</p>
<p>उपासकहृदोऽङ्गुष्ठप्रमाणत्वात्परात्मनः ।<br>
तत्र स्थितेस्तदङ्गुष्ठमानत्वं तदपेक्षया ॥ 276 ॥</p>
<p>शास्त्रस्य तु मनुष्याधिकारत्वात्तदपेक्षया ।<br>
परस्याङ्गुष्ठमानोक्तिर्युक्तिरन्यापि वक्ष्यते ॥ 277 ॥</p>
<p>॥ मध्ये देवताधिकरणम् ॥ 1-3-7 ॥</p>
<p>सू - ॥ तदुपर्यपि बादरायणस्संभवात् ॥ 1-3-25 ॥</p>
<p>ब्रह्मोपासनशास्रं प्राक्प्रोक्तं मर्त्याधिकारकम् ।<br>
देवादीनामस्ति न वेत्यधिकारोऽत्र चिन्त्यते ॥ 278 ॥</p>
<p>(पू) नोपास्तावधिकारोऽस्ति देवादीनामदेहिनाम् ।<br>
देहिनिर्वनीयेऽत्रोपासने न समर्थता ॥ 279 ॥</p>
<p>(सि) मैवं परोपासनं तदमरेष्वपि संभवेत् ।<br>
इत्येवं मन्यते व्यासो भगवान्बादरायणः ॥ 280 ॥</p>
<p>तेषामर्थित्वसामर्थ्यसंभवादर्थिता च सा ।<br>
परमात्मनि कल्याणगुणाब्धौ भोग्यताधिया ॥ 281 ॥</p>
<p>भवत्यथैषां सामर्थ्यमपि संभवति स्वयम् ।<br>
देहेन्द्रियादिमत्त्वेन तद्वत्त्वं सर्वनाकिनाम् ॥ 282 ॥</p>
<p>वेदान्ते श्रूयते सृष्टिस्थले चोपासनस्थले ।<br>
तस्मात्तेषां तयोस्सत्त्वादधिकारोस्त्युपासने ॥ 283 ॥</p>
<p>सू - ॥ विरोधः कर्मणीति चेन्नानेकप्रतिपत्तेर्दर्शनात् ॥ ( 1-3-26 )</p>
<p>देहवत्त्वेपि देवानां विरोधः स्याद्धि कर्मणि ।<br>
बहुयागेषु युगपदाहूतस्यैकनाकिनः ॥ 284 ॥</p>
<p>सान्निध्यासंभवात्सर्वत्रेति चेन्न स्वशक्तितः ।<br>
सौभर्यादौ दृश्यतेऽयं नैकदेहपरिग्रहः ॥ 285 ॥</p>
<p>सू - ॥ शब्द इति चेन्नातः प्रभवात्प्रत्यक्षानुमानाभ्याम् ॥ ( 1-3-27 )</p>
<p>विरोधो वैदिके शब्दे स्यादनित्यार्थयोगतः ।<br>
इन्द्रादिदेवदेहस्यानित्यत्वात्तस्य जन्मनः ॥ 286 ॥</p>
<p>प्राग्विनाशात्परं चैषां शब्दानां वेदवर्तिनाम् ।<br>
अर्थशून्यत्वमथवाऽनित्यत्वमिति चेन्न तत् ॥ 287 ॥</p>
<p>इन्द्रादिशब्दादेवेन्द्राद्यर्थस्य प्रभवात्पुनः ।<br>
नेन्द्राद्या वैदिकाश्शब्दाः प्रवृत्ता व्यक्तिमात्रके ॥ 288 ॥</p>
<p>गवादिशब्दवत्तत्राकृतिवाचितया ततः ।<br>
एकव्यक्तौ विनष्टायां तत्तद्वैदिकशब्दतः ॥ 289 ॥</p>
<p>मनस्स्थिताच्चावगततत्तदर्थः प्रजापतिः ।<br>
अन्यं तदाकृतिं चेन्द्रं सृजतीत्यवगम्यते ॥ 290 ॥</p>
<p>श्रुतिस्मृतिभ्यां तस्मान्न विरोधश्शब्दगोचरः ।<br>
सू - ॥ अत एव च नित्यत्वम् ॥ ( 1-3-28 )</p>
<p>यतो धाता वैदिकाच्च शब्दाज्जातार्थसंस्मृतिः ॥ 291 ॥</p>
<p>मन्त्रादिकृदृषीणामाकृतिशक्त्यादिकं पुनः ।<br>
परामृश्य तदाकारशक्तियुक्तान् तदा तदा ॥ 292 ॥</p>
<p>सृष्ट्वा तत्तन्मन्त्रकृतौ तानेव प्रेरयत्यतः ।<br>
वेदनित्यत्वमेषां च मन्त्रकृत्त्वमपि स्थितम् ॥ 293 ॥</p>
<p>सू -॥ समाननामरूपत्वाच्चावृत्तावप्यविरोधो दर्शनात्स्मृतेश्च ॥ (1-3-29)</p>
<p>कृत्स्ननाशे जगत्सृष्ट्यावृत्तावप्युक्तरीतितः ।<br>
समाननामरूपत्वादविरोधोऽवगम्यताम् ॥ 294 ॥</p>
<p>स पुनर्भगवान् साक्षात् ब्रह्माण्डं च चतुर्मुखम् ।<br>
सृष्ट्वा यथापूर्वमेव सर्ववेदान् स्वहृद्धृतान् ॥ 295 ॥</p>
<p>चतुर्मुखायोपदिश्य सृष्टिकार्ये च पूर्ववत् ।<br>
तं नियुज्य स्वयं चापि नियन्तृत्वेन वर्तते ॥ 296 ॥</p>
<p>पूर्वानुपूर्वीं तामेव स्मृत्वा संस्कारतो दृढात् ।<br>
तयैवोच्चार्यमाणत्वं वेदस्यापौरुषेयता ॥ 297 ॥</p>
<p>नित्यता चेदृशश्चार्थः श्रुतिस्मृत्यवबोधितः ।<br>
देवादीनामतोऽस्त्येवाधिक्रिया ब्रह्मवेदने ॥ 298 ॥</p>
<p>॥ इति देवताधिकरणम् ॥</p>
<p>॥ अथ मध्वधिकरणम् ॥ ( 1-3-8 )</p>
<p>पू -सू - ॥ मध्वादिष्वसंभवादनधिकारं जैमिनिः ॥ ( 1-3-30 )</p>
<p>अधिकारोऽस्ति देवानां ब्रह्मविद्यास्वितीरितम् ।<br>
तदसंभवशङ्का च तद्विशेषे निरस्यते ॥ 299 ॥</p>
<p>(पू) वस्वादित्यादिदेवानां प्राप्तानां वसुतादिकम् ।<br>
तत्प्रापकेषु मध्वादिष्वर्थितादेरसंभवात् ॥ 300 ॥</p>
<p>अधिकाराभावमत्र मन्यते जैमिनिर्गुरुः ।<br>
ये यासु विद्यासूपास्या नह्यत्रैषामधिक्रिया ॥ 301 ॥</p>
<p>पू-सू- ॥ ज्योतिषि भावाच्च ॥ ( 1-3-31 )</p>
<p>ब्रह्मण्युपस्तिरुक्तात्र तं देवा इति नाकिनाम् ।<br>
साधारण्येन सिद्धायां तस्यां विबुधमर्त्ययोः ॥ 302 ॥</p>
<p>विशिष्य श्रवणं त्वेषां ब्रह्मान्योपास्त्यनुष्ठितिम् ।<br>
निवारयत्यतस्तेषां मध्वादिष्वनधिक्रिया ॥ 303 ॥</p>
<p>सि-सू- ॥ भावं तु बादरायणोऽस्ति हि ॥ ( 1-3-32 )</p>
<p>वस्वादीनां च मध्वादौ भगवान् बादरायणः ।<br>
मन्यतेऽधिक्रियायोगं वस्वादय इमे सुराः ॥ 304 ॥</p>
<p>कल्पान्तरेपि संप्राप्य मध्ये वस्वादितापदम् ।<br>
अन्ते ब्रह्मप्राप्तुकामा मधुविद्यात्मिकामिमाम् ॥ 305 ॥</p>
<p>ब्रह्मविद्यामधिष्ठाय स्वावस्थं ब्रह्म नित्यशः ।<br>
अर्हन्त्युपासितुं तस्मात्तेषामत्रास्त्यधिक्रिया ॥ 306 ॥</p>
<p>॥ इति मध्वधिकरणम् ॥</p>
<p>॥ अथ अपशूद्राधिकरणम् ॥ ( 1-3-9 )</p>
<p>सू - ॥ शुगस्य तदनादरश्रवणात्तदाऽऽद्रवणात्सूच्यते हि ॥ (1-3-33)</p>
<p>ब्रह्मविद्याधिक्रियोक्ता देवानां योग्यतान्वयात् ।<br>
शूद्रस्याप्यधिकारोऽस्तु तत्सत्वादिति वार्यते ॥ 307 ॥</p>
<p>(पू) शूद्रस्याप्यधिकारोऽत्र ब्रह्मविद्यासु विद्यते ।<br>
श्रौतधीविरहेप्यस्य पुराणश्रवणादिना ॥ 308 ॥</p>
<p>ब्रह्मस्वरूपतद्ध्यानप्रकारज्ञानसंभवात् ।<br>
मुमुक्षुतासंभवाच्च सामर्थ्यार्थित्वसंभवात् ॥ 309 ॥</p>
<p>तस्माज्जानश्रुतिं रैक्वश्शूद्रेत्यामन्त्र्य तस्य हि ।<br>
(सि) उपादिशद्ब्रह्मविद्यामिति वादोऽसमञ्जसः ॥ 310 ॥</p>
<p>जानश्रुतेर्हंसनिन्दावाक्यानुश्रवणाद्गुरुम् ।<br>
तदैव रैक्वं प्रत्येवाद्रवणात्सूच्यतेऽस्य शुक् ॥ 311 ॥</p>
<p>तामुद्दिश्यैव शूद्रेति गुरूक्तिर्नतु जातितः ।<br>
वेदान्तवाक्यजनितविज्ञानस्यैव वेदने ॥ 312 ॥</p>
<p>उपायत्वश्रुतेस्तस्य शूद्रजातावसंभवात् ।<br>
अर्थित्वसंभवेप्यस्य सामर्थ्यं तु न विद्यते ॥ 313 ॥</p>
<p>पुराणश्रवणानुज्ञा कृता पापप्रशान्तये ।<br>
शूद्रस्यातः परोपास्तौ सर्वथा नास्त्यधिक्रिया ॥ 314 ॥</p>
<p>सू - ॥ क्षत्रियत्वगतेश्च ॥ ( 1-3-34 )</p>
<p>जानश्रुतेश्च शुश्रूषोर्बहुदायीति वाक्यतः ।<br>
क्षत्रियत्वप्रतीतेश्च तदाह्वानं न जातितः ॥ 315 ॥</p>
<p>सू - ॥ उत्तरत्र चैत्ररथेन लिङ्गात् ॥ ( 1-3-35 )</p>
<p>अस्यां संवर्गविद्यायामुत्तराख्यायिकास्थले ।<br>
क्षत्रियस्यैव सम्बन्धो ब्राह्मणेतरजातिषु ॥ 316 ॥</p>
<p>अभिप्रतारिणश्चैत्ररथाख्यस्य प्रतीयते ।<br>
जानश्रुतिरतश्चात्र रैक्वान्यः क्षत्रियो मतः ॥ 317 ॥</p>
<p>कापेयसाहचर्याच्च ज्ञायतेऽभिप्रतारिणः ।<br>
अन्यत्र दर्शनाच्चैत्ररथता राजतापि च ॥ 318 ॥</p>
<p>सू - ॥ संस्कारपरामर्शात्तदभावाभिलापाश्च ॥ ( 1-3-36 )</p>
<p>विद्योपदेशवाक्येषु संस्कारस्याभिमर्शनात् ।<br>
शूद्रस्य तदभावाच्च नाधिकारोऽत्र विद्यते ॥ 319 ॥</p>
<p>सू - ॥ तदभावनिर्धारणे च प्रवृत्तेः ॥ ( 1-3-37 )</p>
<p>जाबालस्य च शुश्रूषोश्शूद्रत्वाभावनिच्चये ।<br>
स्थिते सत्येवोपदेशप्रवृत्तेर्नास्य योग्यता ॥ 320 ॥</p>
<p>सू - ॥ श्रवणाध्ययनार्थप्रतिषेधात् ॥ ( 1-3-38 )</p>
<p>शूद्रस्य वेदश्रवणाध्ययनादीनि सर्वथा ।<br>
निषिध्यन्ते ततस्तस्य नाधिकारोऽस्त्युपासने ॥ 321 ॥</p>
<p>सू - ॥ स्मृतेश्च ॥ ( 1-3-39 )</p>
<p>न चास्योपदिशेद्धर्ममित्यादिस्मृतिवाक्यतः ।<br>
श्रवणादिनिषेधश्च स्पष्टो नातोऽस्य योग्यता ॥ 322 ॥</p>
<p>॥ इत्यपशूद्राधिकरणम् ॥</p>
<p>॥ अथ प्रमिताधिकरणशेषः ॥</p>
<p>सू - ॥ कम्पनात् ॥ ( 1-3-40 )</p>
<p>प्रासङ्गिकं समाप्याथ प्रकृतस्य परात्मताम् ।<br>
अङ्गुष्ठप्रमितस्यैव वक्तुं युक्तिः प्रदर्श्यते ॥ 323 ॥</p>
<p>कठेऽत्र यदिदं किञ्चेत्यादिनाभिहिताद्भयात् ।<br>
अङ्गुष्ठप्रमितप्राणशब्दवाच्योत्थितात्सदा ॥ 324 ॥</p>
<p>वज्रादिवोद्यतात्सर्वदेवानां कम्पनाद्भृशम् ।<br>
अङ्गुष्ठप्रमितस्तादृक्स्वभावः परमः पुमान् ॥ 325 ॥</p>
<p>सू - ॥ ज्योतिर्दर्शनात् ॥ ( 1-3-41 )</p>
<p>न तत्र सूर्य इत्यादिवाक्योक्तस्य स्थलेऽत्र च ।<br>
सर्वभासां कारणस्य परासाधारणस्य च ॥ 326 ॥</p>
<p>ज्योतिषो दर्शनान्नित्यनिर्गतातिशयस्य च ।<br>
अङ्गुष्ठप्रमितः श्रीमान् नारायण इतीर्यते ॥ 327 ॥</p>
<p>॥ इत्यङ्गुष्ठप्रमिताधिकरणम् ॥</p>
<p>॥ अर्थान्तरत्वादिव्यपदेशाधिकरणम् ॥ ( 1-3-10 )</p>
<p>सू - ॥ आकाशोऽर्थान्तरत्वादिव्यपदेशात् ॥ ( 1-3-42 )</p>
<p>सामन्याकाशशब्दस्य श्रुतस्य दहरान्तिके ।<br>
आशङ्क्यार्थो जीव इति परमात्मेति साध्यते ॥ 328 ॥</p>
<p>(पू) साम्न्याकाशो हवै नामरूपयोरिति पठ्यते ।<br>
अत्राकाशो मुक्तजीवस्तस्यैव प्रस्तुतत्वतः ॥ 329 ॥</p>
<p>(सि) धूत्वेत्युत्तरवाक्ये चेत्येवं वादो न युज्यते ।<br>
अत्राकाशो नामरूपनिर्वोढा परमः पुमान् ॥ 330 ॥</p>
<p>नामरूपास्पर्शरूपार्थान्तरत्वोपदेशतः ।<br>
तन्नामरूपकर्तृत्वं बद्धमुक्तोभयात्मतः ॥ 331 ॥</p>
<p>अर्थान्तरत्वं वक्त्यस्य बद्धस्तद्भागुपाधितः ।<br>
तन्निर्वोढा न मुक्तोऽपि जगद्व्यापारदूरगः ॥ 332 ॥</p>
<p>अनेन जीवेनेत्यादिवाक्यैस्तु परमात्मनः ।<br>
निर्वोढृत्वं तयोर्नामरूपयोः प्रतिपादितम् ॥ 333 ॥</p>
<p>धूत्वेत्यत्राभिसंभाव्यतयैव प्रकृतः परः ।<br>
तस्मादत्राकाशशब्दवाच्यो नारायणः प्रभुः ॥ 334 ॥</p>
<p>सू - ॥ सुषुप्त्युत्क्रान्त्योर्भेदेन ॥ ( 1-3-43 )</p>
<p>(पू) ऐक्योपदेशाद्भेदस्य नेहेति च निषेधतः ।<br>
(सि) जीवादर्थान्तरो ब्रह्म नेति वादो निरस्यते ॥ 335 ॥</p>
<p>सुषुप्त्युत्क्रान्तिकालेषु प्राज्ञेनेत्यादिवाक्ययोः ।<br>
उक्तजीवपरिष्वङ्गारोहयोः प्रत्यगात्मतः ॥ 336 ॥</p>
<p>परस्य भेदेनोक्तेश्च तदन्योऽस्ति परः पुमान् ।<br>
स्वेनैव परिरंभादिस्स्वपतो हि न संभवेत् ॥ 337 ॥</p>
<p>सू - ॥ पत्यादिशब्देभ्यः ॥ ( 1-3-44 )</p>
<p>अत्र सर्वस्याधिपतिरिति वाक्ये परात्मनि ।<br>
प्राज्ञे श्रुतेभ्यः पत्यादिशब्देभ्यः प्रत्यगात्मतः ॥ 338 ॥</p>
<p>विलक्षणोऽयमैक्योक्तिस्तथा भेदनिषेधवाक् ।<br>
सर्वस्य ब्रह्मकार्यत्वप्रयुक्तेति समर्थितम् ॥ 339 ॥</p>
<p>॥ इत्यर्थान्तरत्वादिव्यपदेशाधिकरणम् ॥</p>
<p>॥ इति प्रथमाध्याये तृतीयः पादः ॥</p>
<p>॥ अथ चतुर्थः पादः ॥</p>
<p>॥ आनुमानिकाधिकरणम् ॥ ( 1-4-1 )</p>
<p>सू - आनुमानिकमप्येकेषामिति चेन्न शरीररूपकविन्यस्तगृहीतेर्दर्शयति च ॥ ( 1-4-1 )</p>
<p>पूर्वत्र स्पष्टजीवादिलिङ्गवाक्यं विचारितम् ।<br>
अत्रात्यन्तस्पष्टजीवलिङ्गवाक्यं विचार्यते ॥ 340 ॥</p>
<p>अत्यन्तस्पष्टजीवादिलिङ्गवाक्यविचारणात् ।<br>
लक्षणस्य ब्रह्मभिन्नेऽतिव्याप्तिर्वार्यतेऽत्र च ॥ 341 ॥</p>
<p>पूर्वं जीवात्परः कश्चित् नेति वादो निराकृतः ।<br>
अत्र प्रकारान्तरेण प्रवृत्तस्स निवार्यते ॥ 342 ॥</p>
<p>(पू) महतः परमव्यक्तमिति मन्त्रे कठश्रुतेः ।<br>
अव्यक्तशब्देनोक्तं तत् - प्रधानमपि कारणम् ॥ 343 ॥</p>
<p>तत्तन्त्रप्रत्यभिज्ञानात्पुरुषात्पञ्चविंशकात् ।<br>
पुरुषान्न परं किञ्चिदित्यन्यस्य च वारणात् ॥ 344 ॥</p>
<p>(सि) इति चेन्न रथत्वेन शरीरं यद्धि रूपितम् ।<br>
तद्ग्राह्यव्यक्तशब्दोऽतः नाशब्दं तन्न कारणम् ॥ 345 ॥</p>
<p>आत्मानं रथिनं विद्धीत्यादिपूर्वोक्तमन्त्रतः ।<br>
उपासनोपायभूता आत्मदेहादयः क्रमात् ॥ 346 ॥</p>
<p>रूपिता ये रथित्वाद्यैर्वशीकार्यत्व एष्वथ ।<br>
पराः प्रोक्ता इन्द्रियेभ्यः परा इत्यादिमन्त्रतः ॥ 347 ॥</p>
<p>तत्रेन्द्रियादयस्ते च स्वस्वशब्देन भाषिताः ।<br>
शरीरं तु रथत्वेन रूपितं न स्वशब्दतः ॥ 348 ॥</p>
<p>परिशेषात्पूर्वमुक्तवाक्यस्थाव्यक्तशब्दतः ।<br>
तदेव गृह्यतेऽतोऽत्र नैव तन्त्राभिमर्शनम् ॥ 349 ॥</p>
<p>न पञ्चविंशकः प्रोक्तः पुरुषः पर इत्यतः ।<br>
वशीकार्ये परां काष्ठां गतः प्राप्यः परः पुमान् ॥ 350 ॥</p>
<p>इममर्थं वाक्यशेषः प्रदर्शयति च स्फुटम् ।<br>
यच्छेद्वाङ्मनसी प्राज्ञस्तद्यच्छेज्ज्ञान इत्यपि ॥ 351 ॥</p>
<p>सू-सूक्ष्मं तु तदर्हत्वात् ॥ ( 1-4-2 )</p>
<p>शरीरावस्थमव्यक्तमेव कार्यार्हमित्यतः ।<br>
शरीरमेव तेनेहाऽव्यक्तशब्देन गृह्यते ॥ 352 ॥</p>
<p>सू - ॥ तदधीनत्वादर्थवत् ॥ ( 1-4-3 )</p>
<p>परमात्मशरीरत्वात्तदधीनतयाऽर्थवत् ।<br>
भूतसूक्ष्ममिति ह्यत्राव्यक्तशब्देन गृह्यते ॥ 353 ॥</p>
<p>सू - ॥ ज्ञेयत्वावचनाच्च ॥ ( 1-4-4 )</p>
<p>यदि तन्त्रप्रक्रिया स्यात् व्यक्ताव्यक्तेति तद्गिरः ।<br>
वक्तव्या ज्ञेयताऽस्यापि नोक्ता साऽतो न सा मता ॥ 354 ॥</p>
<p>सू - वदतीति चेन्न प्राज्ञो हि प्रकरणात् ॥ ( 1-4-5 )</p>
<p>(पू) अशब्दमिति वाक्येनाऽव्यक्तस्य ज्ञेयतोच्यते ।<br>
(सि) नैवं प्राज्ञस्य तत्रोक्तेस्तस्यैव प्रकृतत्वतः ॥ 355 ॥</p>
<p>सू - ॥ त्रयाणामेव चैवमुपन्यासः प्रश्नश्च ॥ ( 1-4-6 )</p>
<p>अत्र प्रकरणे येयमित्यारभ्यासमाप्तितः ।<br>
उपास्योपासनोपासितॄणां ज्ञेयतया बहुः ॥ 356 ॥</p>
<p>उपन्यासस्तथा प्रश्नस्त्रयाणामेव दृश्यते ।<br>
तस्मादव्यक्तस्य नेह ग्रहणं तान्त्रिकस्य हि ॥ 357 ॥</p>
<p>सू - ॥ महद्वच्च ॥ ( 1-4-7 )</p>
<p>बुद्धेरात्मा महानित्यत्रात्मशब्दात् यथा महान् ।<br>
न गृह्यते तथाऽव्यक्तशब्देनापि न तान्त्रिकम् ॥ 358 ॥</p>
<p>॥ चमसाधिकरणम् ॥ ( 1-4-2 )</p>
<p>सू - ॥ चमसवदविशेषात् ॥ ( 1-4-8 )</p>
<p>अव्यक्ताख्यप्रधानस्य स्वतन्त्रत्वं निराकृतम् ।<br>
अजामन्त्रेण तत्सिद्धिरित्याशंक्य निरस्यते ॥ 359 ॥</p>
<p>(पू) श्वेताश्वतरवेदेऽजामेकामित्यादि पठ्यते ।<br>
तत्राजा तन्त्रसिद्धा स्यादकार्यत्वश्रुतेस्तथा ॥ 360 ॥</p>
<p>स्वातन्त्र्येण प्रजानां च स्रष्टृत्वश्रवणादपि ।<br>
(सि) मैवमब्रह्मात्मिकाजा कारणत्वेन नोच्यते ॥ 361 ॥</p>
<p>जन्मायोगश्रुतेरेव नियमो नहि तद्ग्रहे ।<br>
यथार्वाग्बिल इत्यादौ चमसाख्ये च साधने ॥ 362 ॥</p>
<p>श्रुतेपि वाक्यशेषेण शिरसश्चमसत्वधीः ।<br>
तथात्र तन्त्रसिद्धाजाग्रहणे न नियामकम् ॥ 363 ॥</p>
<p>सृष्टेर्हेतुत्वमेवोक्तं न स्वातन्त्र्यमिहोच्यते ।<br>
सू - ॥ ज्योतिरुपक्रमा तु तथा ह्यधीयत एके ॥ ( 1-4-9 )</p>
<p>ब्रह्मकारणिकैवैषाऽजा तथा तैत्तिरीयकाः ॥ 364 ॥</p>
<p>अधीयतेऽणोरणीयानित्यारभ्य परात्मतः ।<br>
सर्वोत्पत्त्या तदात्मत्ववादिमन्त्रगणस्थले ॥ 365 ॥</p>
<p>अजामेकामिति प्रोक्ताजा परात्मात्मिकैव सा ।<br>
सू - ॥ कल्पनोपदेशाच्च मध्वादिवदविरोधः ॥ ( 1-4-10 )</p>
<p>अस्मान्मायीति वाक्येन सृष्टेरत्रोपदेशतः ॥ 366 ॥</p>
<p>अजात्वब्रह्मकार्यत्वधर्मयोर्न परस्परम् ।<br>
विरोधो, लयकाले तु नामरूपे विहाय तत् ॥ 367 ॥</p>
<p>ब्रह्मदेहतया तिष्ठत्यचिद्वस्त्वजता ततः ।<br>
भजमाना सृष्टिकाले ते अजा ब्रह्महेतुका ॥ 368 ॥</p>
<p>आदित्यस्य यथा सृष्टौ मधुत्वं कार्यता तथा ।<br>
तस्यैव लयकाले तु सूक्ष्मस्थितिरकार्यता ॥ 369 ॥</p>
<p>॥ इति चमसाधिकरणम् ॥</p>
<p>॥ सङ्ख्योपसङ्ग्रहाधिकरणम् ॥ ( 1-4-3 )</p>
<p>सू - ॥ न संख्योपसङ्ग्रहादपि नानाभावादतिरेकाच्च ॥ ( 1-4-11 )</p>
<p>प्रास्तमब्रह्मात्मकत्वमजाया हेत्वभावतः ।<br>
यस्मिन्नित्यत्र तल्लिङ्गमस्तीत्येतन्निरस्यते ॥ 370 ॥</p>
<p>(पू) यस्मिन्पञ्चेति मन्त्रोऽस्ति बृहदारण्यकश्रुतौ ।<br>
एष मन्त्रस्सांख्यतन्त्रतत्त्वबोधक इष्यते ॥ 371 ॥</p>
<p>पञ्चविंशतिसंख्याकतन्त्रतत्त्वप्रतीतितः ।<br>
मोक्षाधिकारादेतानि तान्त्रिकाणीति निश्चयः ॥ 372 ॥</p>
<p>(सि) मैवं, यस्मिन्पञ्च पञ्चजना इत्यादिवाक्यतः ।<br>
पञ्चविंशतिसंख्योपसंग्रहादपि तत्पदात् ॥ 373 ॥</p>
<p>नात्र तन्त्रप्रतीतिस्स्यादेषां तेभ्यः पृथक्त्वतः ।<br>
यस्मिन्निति पदप्रोक्तब्रह्माश्रयतया सदा ॥ 374 ॥</p>
<p>तेषां ब्रह्मात्मकत्वं हि ज्ञायते चातिरेकतः ।<br>
यच्छब्दवाच्यश्चाकाशश्चाधिको पञ्चविंशतेः ॥ 375 ॥</p>
<p>संख्यासंग्रह एवात्र नास्तीति ज्ञाप्यतेऽपिना ।<br>
अत्र पञ्चजनाभिख्याः पञ्च सन्तीति कथ्यते ॥ 376 ॥</p>
<p>सू - ॥ प्राणादयो वाक्यशेषात् ॥ ( 1-4-12 )</p>
<p>पञ्च प्राणादयः पञ्चजना ब्रह्माश्रया इति ।<br>
प्राणस्य प्राणमित्यादिवाक्यशेषात्प्रतीयते ॥ 377 ॥</p>
<p>सू - ज्योतिषैकेषामसत्यन्ने ॥ ( 1-4-13 )</p>
<p>असत्यन्नेपि काण्वानां पाठे पञ्चजना इमे ।<br>
इन्द्रियाणीति बुध्येत ज्योतिश्शब्दात्पुरोदितात् ॥ 378 ॥</p>
<p>प्रकाशकानां ब्रह्मोक्त्वा प्रकाशकमनन्तरम् ।<br>
पञ्चपञ्चेत्युक्तितस्स्युस्तादृश्येवेन्द्रियाणि हि ॥ 379 ॥</p>
<p>अतो यस्मिन्पञ्च पञ्चेत्यादिना परमात्मनि ।<br>
अक्षभूतस्थितिप्रोक्तेर्नैव कथ्येत तान्त्रिकम् ॥ 380 ॥</p>
<p>॥ इति संख्योपसंग्रहाधिकरणम् ॥</p>
<p>॥ कारणत्वाधिकरणम् ॥ ( 1-4-4 )</p>
<p>सू - ॥ कारणत्वेन चाकाशादिषु यथाव्यपदिष्टोक्तेः ॥ ( 1-4-14 )</p>
<p>अब्रह्मात्मप्रधानस्य कारणत्वमवैदिकम् ।<br>
इत्युक्तं तत्र वेदानामैककण्ठ्योक्तिरस्यते ॥ 381 ॥</p>
<p>(पू) सदेवेत्यसदेवेति क्वचिदव्याकृतं तथा ।<br>
उच्यते कारणं वस्तु वाक्यैः कारणबोधिभिः ॥ 382 ॥</p>
<p>ब्रह्मणः कारणत्वे तु सत्त्वासत्त्वादिबाधतः ।<br>
सर्ववाक्यैककण्ठ्यं न भवेत् , तन्त्रोदिते पुनः ॥ 383 ॥</p>
<p>सत्त्वासत्त्वाव्याकृतत्वान्यासते कालभेदतः ।<br>
अनादित्वात्सृष्टिकाले परिणामित्वतस्तथा ॥ 384 ॥</p>
<p>नामरूपवियोगेनाव्यक्तत्वात्प्रलये ततः ।<br>
(सि) कारणं तत्प्रधानं स्यादिति वादोऽसमञ्जसः ॥ 385 ॥</p>
<p>सर्वज्ञत्वाद्युक्तधर्मविशिष्टस्यैव सर्वदा ।<br>
अकाशादिषु कार्येषु कारणत्वेन कीर्तनात् ॥ 386 ॥</p>
<p>ब्रह्मैव कारणमिति सर्ववाक्यैर्विनिश्चयः ।<br>
सत्यं ज्ञानमिति श्रुत्या प्रकृतस्य विपश्चितः ॥ 387 ॥</p>
<p>सर्वेषूत्तरवाक्येषु सम्बन्धः परिदृश्यते ।<br>
एवमेव हि सर्वत्र, तस्मात् ब्रह्मैव कारणम् ॥ 388 ॥</p>
<p>सू - ॥ समाकर्षात् ॥ ( 1-4-15 )</p>
<p>प्राक् सोकामयतेत्युक्तब्रह्मणस्सृजतो जगत् ।<br>
असद्वा इदमित्यत्र, तद्धेत्युक्तस्य चोपरि ॥ 389 ॥</p>
<p>स एष इति वाक्ये च समाकर्षादसत्पदम् ।<br>
अव्याकृतपदं चाह ब्रह्माव्यक्तशरीरकम् ॥ 390 ॥</p>
<p>तथा ब्रह्मात्मशब्दौ च न प्रधानावबोधकौ ।<br>
कारणत्वप्रसङ्गोऽतः प्रधानस्य न विद्यते ॥ 391 ॥</p>
<p>॥ इति कारणत्वाधिकरणम् ॥</p>
<p>॥ जगद्वाचित्वाधिकरणम् ॥ (1-4-5 )</p>
<p>सू - ॥ जगद्वाचित्वात् ॥ ( 1-4-16 )</p>
<p>सर्वत्र चेतनस्यैव जगत्कारणतोच्यते ।<br>
इत्युक्तं प्राक् , चेतनस्स कर्मिजीवो न चेतरः ॥ 392 ॥</p>
<p>तेनाधिष्ठितमेवैतत्प्रधानं हेतुरिष्यते ।<br>
इत्यसौ सांख्यवादोऽत्राधिकृतौ विनिवार्यते ॥ 393 ॥</p>
<p>(पू) कौषीतकीश्रुतौ यो वै बालाक इति पठ्यते ।<br>
वेदितव्यतयात्रोक्तः वियुक्तः प्रकृतेः पुमान् ॥ 394 ॥</p>
<p>यस्यवैतदितिश्रुत्या कर्मसम्बन्धितोक्तितः ।<br>
ब्रह्मणस्तु च तद्योगः पुण्यपापात्मकर्मणि ॥ 395 ॥</p>
<p>रूढत्वात्कर्मशब्दस्य तदेवात्रोक्तमित्यतः ।<br>
(सि) कर्मिजीवाधिष्टितैतत्प्रधानं हेतुरित्यसत् ॥ 396 ॥</p>
<p>यस्य वैतत्कर्म स इत्युक्तकर्मपदस्य च ।<br>
ब्रह्मकार्यजगद्वाचित्वान्न सांख्योक्तपुंग्रहः ॥ 397 ॥</p>
<p>बालाकिना ब्रह्मतया प्रोक्तादित्यादिकर्मिणाम् ।<br>
तत्त्वं निराकृत्य, परज्ञापनायैव भाषिते ॥ 398 ॥</p>
<p>वाक्येऽस्मिन्कर्मशब्देन पुण्यपापादि नोच्यते ।<br>
अज्ञातज्ञापनासिद्धेः कार्यं क्रियत इत्यतः ॥ 399 ॥</p>
<p>प्राक् प्रस्तुतादित्यमुखजगद्वाच्येतदित्यपि ।<br>
अतश्चैतज्जगत्कृत्स्नं यस्य कार्यं परात्मनः ॥ 400 ॥</p>
<p>नारायणस्स एवात्र वेदितव्यतयोच्यते ।<br>
सू - ॥ जीवमुख्यप्राणलिङ्गान्नेति चेत्तद्वचाख्यातम् ॥ 1-4-17 ॥</p>
<p>(पू) एवमेवेत्यत्र वाक्ये भोक्तुर्जीवस्य लिङ्गतः ॥ 401 ॥</p>
<p>अथास्मिन्प्राण इत्यादौ मुख्यप्राणस्य चान्वयात् ।<br>
(सि) नायं परात्मेति चेत्प्राक् परिहारोऽस्य दर्शितः ॥ 402 ॥</p>
<p>उपक्रमादिना ब्रह्मपरत्वे निश्चिते सति ।<br>
सर्वं तदनुरोधेन नेयं लिङ्गमितीरितम् ॥ 403 ॥</p>
<p>प्रातर्दने जीवमुख्यप्राणलिङ्गप्रकीर्तनम् ।<br>
तत्तच्छरीरकब्रह्मोपासार्थमिति भाषितम् ॥ 404 ॥</p>
<p>इह चास्मिन् प्राण इति सामानाधिकरण्यतः ।<br>
प्राणान्तर्याम्युपास्त्यर्थं युक्तं प्राणप्रकीर्तनम् ॥ 405 ॥</p>
<p>सू ॥ अन्यार्थं तु जैमिनिः प्रश्नव्याख्यानाभ्यामपि चैवमेके ॥ (1-4-18)</p>
<p>देहातिरिक्तजीवस्य सद्भावप्रतिपादनम् ।<br>
तदन्यब्रह्मसद्भावज्ञापनायेति जैमिनिः ॥ 406 ॥</p>
<p>क्वैष एतदिति प्रश्नादथास्मिन्प्राण इत्यतः ।<br>
सता सोम्येत्यादिवाक्यसमार्थोत्तरवाक्यतः ॥ 407 ॥</p>
<p>एके च शाखिनस्तस्मिन् शेत इत्यवसानगम् ।<br>
परात्मविषयं वाक्यं संवादेऽस्मिन्पठन्ति हि ॥ 408 ॥</p>
<p>॥ इति जगद्वाचित्वाधिकरणम् ॥</p>
<p>॥ वाक्यान्वयाधिकरणम् ॥</p>
<p>सू - ॥ वाक्यान्वयात् ॥ ( 1-4-19 )</p>
<p>पूर्वत्र कर्मशब्दस्य जगदर्थकताश्रयात् ।<br>
वाक्यस्य भोक्तृपरता निरस्ताधिकृतौ त्विह ॥ 409 ॥</p>
<p>कर्मजन्यफलात्तैव साक्षात्संप्रतिपाद्यते ।<br>
तत्परत्वं च वाक्यस्य युक्तमित्येतदस्यते ॥ 410 ॥</p>
<p>(पू) न वा अरे पत्युरिति बृहदारण्यकश्रुतौ ।<br>
द्रष्टव्यत्वेन संप्रोक्तः पुरुषस्तान्त्रिको मतः ॥ 411 ॥</p>
<p>पतिजायापुत्रवित्तपश्वादिप्रियतान्वयात् ।<br>
जीवप्रतीतिरस्त्यादौ तथा मध्यावसानयोः ॥ 412 ॥</p>
<p>वियुक्ताचिद्धर्मजीवस्वरूपज्ञानमेव हि ।<br>
तन्त्रेऽमृतत्वहेतुत्वेनोच्यतेऽतोऽत्र तादृशम् ॥ 413 ॥</p>
<p>स्वरूपममृतत्वाय द्रष्टव्यत्वेन कथ्यते ।<br>
(सि) अतः प्रधानं तद्युक्तं विश्वकारणमित्यसत् ॥ 414 ॥</p>
<p>समन्वयादत्र कृत्स्नवाक्यस्य परमात्मनि ।<br>
द्रष्टव्यत्वेन निर्दिष्टस्स एव परमः पुमान् ॥ 415 ॥</p>
<p>जीवस्य स्वेष्टसंपत्त्यै यतः पत्यादयः प्रियाः ।<br>
तद्वियुक्तमतो ध्येयं रूपं सन्त्यज्य तान्प्रियान् ॥ 416 ॥</p>
<p>असङ्गतेयमुक्तिस्स्यादन्वेष्टव्यं प्रियं हि तत् ।<br>
पत्यादीनां स्वकामाय न स्युः पत्यादयः प्रियाः ॥ 417 ॥</p>
<p>आत्मनस्तु हि कामायेत्युक्त्वाऽऽत्मा वा अरे इति ।<br>
द्रष्टव्यत्वेन निर्दिष्टो जीवान्यः पर एव सः ॥ 418 ॥</p>
<p>स्वीयान्प्रति प्रियत्वं च पत्यादीनां यदिच्छया ।<br>
स परस्सत्यसङ्कल्पोऽतिप्रियः पुरुषोत्तमः ॥ 419 ॥</p>
<p>सू - ॥ प्रतिज्ञासिद्धेर्लिङ्गमाश्मरथ्यः ॥ ( 1-4-20 )</p>
<p>सर्वज्ञानप्रतिज्ञायास्सिद्धेर्लिङ्गमिदं मतम् ।<br>
यज्जीववाचिभिश्शब्दैः परमात्माभिभाषणम् ॥ 420 ॥</p>
<p>यदि जीवः परात्मैव न तत्कार्यतया भवेत् ।<br>
तदा परात्मविज्ञानात् जीवज्ञानं न संभवेत् ॥ 421 ॥</p>
<p>उत्पत्तिश्च लयश्चास्य ज्ञायते परमात्मतः ।<br>
अतः परोक्तिर्जीवात्मशब्देनेत्याश्मरथ्यकः ॥ 422 ॥</p>
<p>सू - ॥ उत्क्रमिष्यत एवंभावादित्यौडुलोमिः ॥ ( 1-4-21 )</p>
<p>जीवस्य ब्रह्मकार्यत्वे बहुदोषप्रसङ्गतः ।<br>
न जायत इति श्रुत्या तस्य नित्यत्वसिद्धितः ॥ 423 ॥</p>
<p>पूर्वत्रोक्तमयुक्तं तस्योत्क्रमिष्यत एव हि ।<br>
ब्रह्मभावाज्जीवशब्देनोक्तिरित्यौडुलोमिकः ॥ 424 ॥</p>
<p>सू - ॥ अवस्थितेरिति काशकृत्स्नः ॥ ( 1-4-22 )</p>
<p>अनेकदोषदुष्टत्वादेतदप्यसमञ्जसम् ।<br>
शरीरभूते जीवात्मन्यात्मत्वेन परात्मनः ॥ 425 ॥</p>
<p>अवस्थितेरस्य जीवशब्देन प्रतिपादनम् ।<br>
अन्तर्यामिब्राह्मणे च तथान्यत्र श्रुतावपि ॥ 426 ॥</p>
<p>चिदचिद्भ्यां शरीरित्वं ब्रह्मणो घुष्यते मुहुः ।<br>
वक्त्येवं काशकृत्स्नोऽदस्सूत्रकर्तुर्मतं प्रियम् ॥ 427 ॥</p>
<p>॥ इति वाक्यान्वयाधिकरणम् ॥</p>
<p>॥ प्रकृत्यधिकरणम् ॥ ( 1-4-7 )</p>
<p>सू - ॥ प्रकृतिश्च प्रतिज्ञादृष्टान्तानुपरोधात् ॥ ( 1-4-23 )</p>
<p>यदभ्युपगतं पूर्वं जगत्प्रति परात्मनः ।<br>
उपादानत्वमेतन्न स्यादित्येतन्निवार्यते ॥ 428 ॥</p>
<p>(पू) निमित्तमेव जगतो नोपादानं भवेत्परः ।<br>
लोके तयोः कारणयोर्भेदनैयत्यदर्शनात् ॥ 429 ॥</p>
<p>अस्मान्मायीत्यादिवाक्यैर्भेदस्य प्रदिपादनात् ।<br>
ब्रह्मणो निर्विकारत्वश्रुतिबाधादपीत्यसत् ॥ 430 ॥</p>
<p>(सि) सर्वज्ञानप्रतिज्ञानदृष्टान्तानुपरोधतः ।<br>
निमित्तमात्रं न ब्रह्मोपादानं च जगत्प्रति ॥ 431 ॥</p>
<p>ब्रह्मविज्ञानेन सर्वविज्ञानात्मप्रतिज्ञया ।<br>
येनाश्रुतं श्रुतमिति वाक्यावगतया तथा ॥ 432 ॥</p>
<p>यथा सोम्येति वाक्योक्तमृत्तत्कार्यनिदर्शनात् ।<br>
ब्रह्मैवोपादानमिति ज्ञायते, ब्रह्म तत् यदि ॥ 433 ॥</p>
<p>निमित्तहेतुरेव स्यात् जगद्ज्ञानं न तद्धिया ।<br>
न भवेद्धि कुलालादिधिया कार्यघटादिधीः ॥ 434 ॥</p>
<p>विलक्षणस्य सर्वस्मात्सर्वशक्तेः परात्मनः ।<br>
शास्त्रमात्राधिगम्यस्य कार्यकारणरूपयोः ॥ 435 ॥</p>
<p>अवस्थयोरपि सदा चिदचिद्भ्यां शरीरिणः ।<br>
एकस्यैव निमित्तत्वोपादानत्वे ह्यबाधिते ॥ 436 ॥</p>
<p>विकारास्तु शरीरेऽचिद्वस्तुन्येव हि सङ्गताः ।<br>
अतः कार्यदशायामप्यविकारित्वमक्षतम् ॥ 437 ॥</p>
<p>जगच्छरीरकस्यास्योपादानत्वेऽपि सर्वथा ।<br>
अस्मान्मायीत्यादिनाऽवगम्यते दोषशून्यता ॥ 438 ॥</p>
<p>सू - ॥ अभिध्योपदेशाच्च ॥ ( 1-4-24 )</p>
<p>स्वस्यैव ब्रह्मणस्स्रष्टुस्सोकामयत बह्विति ।<br>
तदैक्षतेति च बहुभावचिन्तोपदेशतः ॥ 439 ॥</p>
<p>ब्रह्मैव विश्वोपादानं निमित्तं चेति गम्यते ।<br>
सू - ॥ साक्षाच्चोभयाम्नानात् ॥ ( 1-4-25 )</p>
<p>किंस्विद्वनं क इत्याद्यैस्साक्षादाम्नायते परः ॥ 440 ॥</p>
<p>उपादानं निमित्तं चेत्यतो ब्रह्मैव तद्द्वयम् ।<br>
सू - ॥ आत्मकृतेः ॥ ( 1-4-26 )</p>
<p>तदात्मानं स्वयमिति प्रकृतस्य परात्मनः ॥ 441 ॥</p>
<p>सृष्टेः कर्मत्वकर्तृत्वे प्रतीयेते परश्च सः ।<br>
नामरूपाश्रयः कार्यं कर्ता च तदनाश्रयः ॥ 442 ॥</p>
<p>सू - ॥ परिणामात् ॥ ( 1-4-27 )</p>
<p>अत्रोपदिश्यमानस्य परिणामस्य सर्वथा ।<br>
परे न दोषावहता त्वैश्वर्यावहता भृशम् ॥ 443 ॥</p>
<p>अपृथङ्नामरूपादिसूक्ष्माचिज्जीवदेहिनः ।<br>
विभक्तनामरूपाचिज्जीवदेहतया श्रुतौ ॥ 444 ॥</p>
<p>परिणामोपदेशो हि तद्धेदमिति वाक्यतः ।<br>
अतोऽपुमर्थादिदोषाश्शरीरचिदचिद्गताः ॥ 445 ॥</p>
<p>दशाद्वयेऽप्यात्मभूतं ब्रह्मापहतपाप्मकम् ।<br>
स्थूलसूक्ष्मावस्थकृत्स्नवस्तुनो ब्रह्मदेहता ॥ 446 ॥</p>
<p>तदात्मत्वं ब्रह्मणश्च वेदान्ते बहु पठ्यते ।<br>
अतोऽनघः परात्मैवोभयमप्यत्र कारणम् ॥ 447 ॥</p>
<p>सू - ॥ योनिश्च हि गीयते ॥ ( 1-4-28 )</p>
<p>यद्भूतयोनिं कर्तारमीशं पुरुषमित्र्युचोः ।<br>
परः कृत्स्नस्य जगतो योनित्वेन हि गीयते ॥ 448 ॥</p>
<p>योनिशब्द उपादानवाचीत्यत्रैव गम्यते ।<br>
यथोर्णनाभिवाक्येनातः परे हेतुताद्वयम् ॥ 449 ॥</p>
<p>॥ इति प्रकृत्यधिकरणम् ॥</p>
<p>सर्वव्याख्यानाधिकरणम् ॥ ( 1-4-8 )</p>
<p>सू - ॥ एतेन सर्वे व्याख्याता व्याख्याताः ॥ ( 1-4-29 )</p>
<p>कारणत्वमुपास्यत्वमुक्तं नारायणस्य हि ।<br>
अयुक्तं तदिदं रुद्रः क्वचिच्छाखाशु कथ्यते ॥ 450 ॥</p>
<p>कारणत्वेनेति शङ्का पूर्वोक्तन्यायसञ्चयैः ।<br>
निरस्तेति ज्ञापयितुं प्रवृत्तेयमधिक्रिया ॥ 451 ॥</p>
<p>(पू) यदातमस्तदित्याद्यैः श्वेताश्वतर उच्यते ।<br>
रुद्रस्यैकस्य जगतः प्रलयेऽवस्थितिस्ततः ॥ 452 ॥</p>
<p>तस्यैव कारणत्वं स्यादित्येतदसमञ्जसम् ।<br>
(सि) उक्तन्यायकलापेन सर्वे कारणवादिनः ॥ 453 ॥</p>
<p>श्रीमन्नारायणपरा वेदान्ताः प्रतिपादिताः ।<br>
नारायणस्यैव बहुभावसङ्कल्पनादिभिः ॥ 454 ॥</p>
<p>धर्मैरसाधारणैश्च कारणत्वे सुनिश्चिते ।<br>
शिवादिशब्दास्तत्रैव नेतव्या रूढिभङ्गतः ॥ 455 ॥</p>
<p>विपर्ययोऽत्र किं न स्यादिति शङ्का न संभवेत् ।<br>
नारायणपदस्यास्य रूढ्या योगेन वा तथा ॥ 456 ॥</p>
<p>तदन्यपरताऽयोगात् णत्वासंभवतस्तथा ।<br>
संज्ञायां वै णत्वविधेः श्रीशत्वासंभवादपि ॥ 457 ॥</p>
<p>अतो नारायणस्यैव कारणत्वादिकं स्थिरम् ।<br>
अतश्चालोड्येति चाथ ध्येयो नारायणस्सदा ॥ 458 ॥</p>
<p>इत्यादिकथितं वेदे सूत्रकारैश्च पञ्चमे ।<br>
अभ्यासोऽत्राध्यायपरिसमाप्तिद्योतको भवेत् ॥ 459 ॥</p>
<p>॥ इतिसर्वव्याख्यानाधिकरणम् ॥</p>
<p>॥ प्रथमाध्यायः परिसमाप्तः ॥</p>
<p>॥॥।<br>
च्ड्ढड़दृदड्ड ॠड्डण्न्र्ठ्ठन्र्ठ्ठ</p>
<p>॥ श्री शारीरककारिकावली ॥</p>
<p>जगत्सृष्ट्यादिलीलं तमनघं सद्गुणालयम् ।<br>
उपास्यं मुक्तिदं प्राप्यं महादेवीशमाश्रये ॥ 1 ॥</p>
<p>रामानुजाङ्घ्रिकमलं भायान्मन्मानसे सदा ।<br>
यदामोदाद्भाति लोके निस्तुलं वैष्णवं कुलम् ॥ 2 ॥</p>
<p>त्रय्यन्तार्यपदत्राणात् श्रेयोदं नेतरद्भुवि ।<br>
यदालम्ब्य भवाम्भोधिं तरन्ति सुधियस्सुखम् ॥ 3 ॥</p>
<p>यस्याहं चरणध्यानात्सत्तां प्राप्तोऽस्तकल्मषः ।<br>
स ददातु धियं भाष्ये श्रीराघवगुरूत्तमः ॥ 4 ॥</p>
<p>वेदान्तार्थविचारैकनिष्ठो यतिपतिर्महान् ।<br>
श्रीरङ्गरामावरजः लसतान्मेऽनिशं हृदि ॥ 5 ॥</p>
<p>श्रीमद्भाष्याधिकरणप्रधानार्थान् गुरोः श्रुतान् ।<br>
सङ्गृह्याद्य यथाबुद्धि लिखाम्याचार्यवीक्षया ॥ 6 ॥</p>
<p>पाण्डित्यादिख्यापनाय नारभे कार्यमीदृशम् ।<br>
किन्तु भाष्यार्थचिन्ताख्यतात्कालिकफलेप्सया ॥ 7 ॥</p>
<p>स्यादेव महतां प्रीत्यै बालिशस्यास्य भाषितम् ।<br>
न ददाति शुकीया वाक् बुधानामपि किं मुदम् ॥ 8 ॥</p>
<p>स्वशिष्यजैमिन्यृषिणा व्यासो वेदार्थनिर्णयम् ।<br>
षोडशाध्यायसूत्रौधेः कारयामास तत्त्ववित् ॥ 9 ॥</p>
<p>द्वियुगाध्यायशारीरशास्त्रो व्यासेन विष्णुना ।<br>
तेनैव ब्रह्म वेदान्तवेद्यं सम्यङ्निरूपितम् ॥ 10 ॥</p>
<p>व्यासावतारो भगवान् रामानुजमुनिस्स्वयम् ।<br>
तदध्यायस्थसूत्राणां भाष्यं चक्रेऽद्भुतं महत् ॥ 11 ॥</p>
<p>आद्यद्विकेनेश्वरस्य कारणत्वं समर्थितम् ।<br>
उत्तरेण द्विकेनोक्तं साधनं च फलं क्रमात् ॥ 12 ॥</p>
<p>आद्ये समन्वयाध्याये वाक्यतात्पर्यनिर्णयात् ।<br>
ब्रह्मणस्सर्वजगतां कारणत्वं प्रसाधितम् ॥ 13 ॥</p>
<p>तत्राऽयोगव्यवच्छेदपाद आद्ये निरूपितम् ।<br>
ब्रह्म कारणमेवेति तत्तद्वाक्यविचारतः ॥ 14 ॥</p>
<p>आदावत्र चतुस्सूत्र्या मानानुगुणयुक्तिभिः ।<br>
शास्त्रानारम्भणीयत्ववादस्सम्यङ्निरस्यते ॥ 15 ॥</p>
<p>॥ इति अवतारिका ॥</p>
<p>॥ प्रथमं जिज्ञासाधिकरणम् ॥</p>
<p>सू ॥ ओं ॥ अथातो ब्रह्मजिज्ञासा 1.1.1. ॥</p>
<p>वृत्तादल्पास्थिरफलकर्मज्ञानादनन्तरम् ।<br>
तत एवानन्तफलं ब्रह्म जिज्ञास्यमुच्यते ॥ 16 ॥</p>
<p>व्युत्पत्त्यसंभवाधीनशास्त्रानारंभचोदनम् ।<br>
निरस्यतेऽत्र जीज्ञासाधिकृतौ सूपपत्तिभिः ॥ 17 ॥</p>
<p>(पूर्वपक्षः )</p>
<p>व्युत्पत्त्यसंभवाद्वृद्धव्यवहारानपेक्षया ।<br>
कार्यार्थज्ञानहेतुत्वात् व्यवहारस्य तादृशे ॥ 18 ॥</p>
<p>कार्यार्थ एव शब्दस्य प्रामाण्यमिति निश्चयः ।<br>
ब्रह्मणस्सिद्धरूपत्वान्मानं नात्र श्रुतिर्भवेत् ॥ 19 ॥</p>
<p>अतश्च तद्विचारो न कार्योऽत्रेति मत न सत् ।<br>
( सिद्धान्तः )</p>
<p>पुरस्स्थितान् तत्तदर्थान् निर्दिश्याऽङ्गुलिमुद्रया ॥ 20 ॥</p>
<p>तत्तद्वाचकशब्दांश्च प्रयुज्य जनकादयः ।<br>
बालान्व्युत्पादयन्तीममवेहीत्यादियत्नतः ॥ 21 ॥</p>
<p>अतश्शब्दार्थशक्तिज्ञास्ते भवन्ति क्रमात्स्वयम् ।<br>
एवमादिप्रकारेण सिद्धे व्युत्पत्तिसंभवात् ॥ 22 ॥</p>
<p>प्रामाण्यमागमान्तानां सिद्धे ब्रह्मणि सुस्थितम् ।<br>
अतश्च ब्रह्ममीमांसा कार्यैवेति समर्थितम् ॥ 23 ॥</p>
<p>एवमाक्षेपसिद्धान्तौ सूचितौ सूत्र आदिमे ।<br>
विचारविषयत्वस्य ब्रह्मण्यत्र प्रदर्शनात् ॥ 24 ॥</p>
<p>॥ इति जिज्ञासाधिकरणम् ॥</p>
<ol start="2">
<li>॥ जन्माद्यधिकरणम् ॥</li>
</ol>
<p>॥ जन्माद्यस्य यतः ॥ 1.1.2.</p>
<p>लक्षणं किं ब्रह्मणोऽस्य यत् जिज्ञास्यतयोच्यते ।<br>
इत्याकाङ्क्षापूरणाय ब्रह्मलक्षणमुच्यते ॥ 25 ॥</p>
<p>यत इत्यादिवाक्यानि पठ्यन्ते तैत्तिरीयके ।<br>
यतो जन्मस्थितिलया भवन्ति जगतोऽस्य तत् ॥ 26 ॥</p>
<p>ब्रह्मेति लक्षणं जन्मकारणत्वादि कथ्यते ।<br>
(पू) ब्रह्म लक्षणतो वाक्यात् प्रतिपत्तुं न शक्यते ॥ 27 ॥</p>
<p>विशेषणत्वेन वोपलक्षणत्वेन वा तथा ।<br>
जन्मादीनां ब्रह्मणोऽस्य लक्षणत्वं न संभवेत् ॥ 28 ॥</p>
<p>विशेषणत्वपक्षे हि तेषां व्यावर्तकत्वतः ।<br>
व्यावर्तितं त्रिभिस्तैश्च ब्रह्माऽनेकं भवेत्तथा ॥ 29 ॥</p>
<p>द्वितीयेप्युपलक्ष्यस्य ज्ञाताकारो ह्यपेक्षितः ।<br>
ब्रह्मणस्तदभावाच्च पक्षोप्येष न सङ्गतः ॥ 30 ॥</p>
<p>इत्थं लक्षणतो ब्रह्म प्रतिपत्तुं न शक्यते ।<br>
अतो जिज्ञास्यत्वमस्य नेति वादोऽसमञ्जसः ॥ 31 ॥</p>
<p>(सि) अविरुद्धैः कालभेदाज्जन्मकारणतादिभिः ।<br>
विशेषणैर्ब्रह्मणोऽस्य बहुत्वापादनं न सत् ॥ 32 ॥</p>
<p>श्रीपतित्वादिनाऽन्यत्र प्रतिपन्नं च वस्तु तत् ।<br>
ज्ञाप्यते ब्रह्मशब्दार्थतया तैर्लक्षणैरिह ॥ 33 ॥</p>
<p>तस्माज्जन्मस्थेमलयकारणत्वत्रयं पृथक् ।<br>
लक्षणं ब्रह्मणोऽस्य स्यात् संभूयापि च तद्भवेत् ॥ 34 ॥</p>
<p>॥ इति जन्माद्यधिकरणम् ॥</p>
<ol start="3">
<li>॥ शास्त्रयोनित्वाधिकरणम् ॥</li>
</ol>
<p>॥ शास्त्रयोनित्वात् ॥ 1.1.3.</p>
<p>(पू) यद्यपि ब्रह्म शक्यं तत्प्रतिपत्तुं च लक्षणैः ।<br>
तथापि तद्ब्रह्म वेद्यमनुमानप्रमाणतः ॥ 35 ॥</p>
<p>मानान्तरावेद्यमेव शास्त्रवेद्यं भवेदतः ।<br>
यत इत्यादिवाक्यानां प्रामाण्यं नात्र सङ्गतम् ॥ 36 ॥</p>
<p>(सि) मैवं सिषाधयिषितं सर्वज्ञं सर्वशक्तिकम् ।<br>
जीवाद्विलक्षणं ब्रह्म न सिद्ध्येदनुमानतः ॥ 37 ॥</p>
<p>अतोऽन्यमानावेद्यत्वात् शास्त्रैकविषयत्वतः ।<br>
ब्रह्मणस्तत्र शास्त्राणां प्रामाण्ये कापि न क्षतिः ॥ 38 ॥</p>
<p>॥ इति शास्त्रयोनित्वाधिकरणम् ॥</p>
<ol start="4">
<li>॥ समन्वयाधिकरणम् ॥</li>
</ol>
<p>॥ तत्तु समन्वयात् ॥ 1.1.4.</p>
<p>(पू) अप्राप्तत्वेऽप्यन्यमानैः प्रवृत्त्यादावनन्वयात् ।<br>
ब्रह्मणस्सिद्धरूपत्वाच्चाप्रयोजनरूपतः ॥ 39 ॥</p>
<p>शास्त्रस्य तस्मिन्प्रामाण्यासंभवात्तद्विबोध्यता ।<br>
नास्य संभवतीत्येवं वादोऽतीवाऽसमञ्जसः ॥ 40 ॥</p>
<p>(सि) शास्त्रप्रमाणकत्वं तत् पुरुषार्थतयाऽन्वयात् ।<br>
ब्रह्मणस्संभवत्येव वेदान्ताः पुरुषं परम् ॥ 41 ॥</p>
<p>निर्गतावधिकानन्दस्वरूपं बोधयन्ति हि ।<br>
गुणवत्पुत्रपित्रादिजीवनज्ञानवत्तथा ॥ 42 ॥</p>
<p>ब्रह्मज्ञानमपीदृक्षं पुरुषार्थात्मकं भवेत् ।<br>
अत्युत्कृष्टपुमर्थेऽस्मिन् परमानन्ददे स्वयम् ॥ 43 ॥</p>
<p>आनन्दरूपे शास्त्रस्य बोधकत्वेन चान्वयात् ।<br>
शास्त्रप्रमाणकत्वं तत् ब्रह्मणस्तस्य सिद्ध्यति ॥ 44 ॥</p>
<p>॥ इति समन्वयाधिकरणम् ॥</p>
<ol start="5">
<li>॥ ईक्षत्यधिकरणम् ॥ 1.1.5.</li>
</ol>
<p>सू ॥ ईक्षतेर्नाशब्दम् ॥ 1.1.5.</p>
<p>इत्थं कृतं चतुस्सूत्र्या शास्त्रारंभसमर्थनम् ।<br>
प्रधानादेः कारणत्ववादोऽथ क्षिप्यते क्रमात् ॥ 45 ॥</p>
<p>सद्विद्यायां कारणत्वं प्रकृतेः श्रूयतेऽचितः ।<br>
कथं जगत्कारणस्य पुरुषार्थत्वसंभवः ॥ 46 ॥</p>
<p>इत्युक्तिशमनायाऽभूदीक्षत्याधिकृतिस्ततः ।<br>
(पू) गुणत्रयात्मकस्यास्य जगतो वस्तु तादृशम् ॥ 47 ॥</p>
<p>उपादानं भवेत्कार्यसाजात्यं स्यात्तथा सति ।<br>
तत्तेज ऐक्षतेत्यादौ गौणेक्षाश्रवणात्तथा ॥ 48 ॥</p>
<p>तदैक्षतेति वाक्येपि गौणमेवेक्षणं भवेत् ।<br>
अत्र प्रतिज्ञादृष्टान्तकथनाच्चानुमानिकम् ॥ 49 ॥</p>
<p>प्रधानमेव सच्छब्दवेद्यमित्याद्यसन्मतम् ।<br>
(सि) सच्छब्दार्थः प्रधानं न सत ईक्षितृताश्रुतेः ॥ 50 ॥</p>
<p>ब्रह्मणश्चिदचिन्मूर्तेस्सर्वसाजात्यसंभवात् ।<br>
मुख्येक्षासंभवाच्चात्र हेतोरप्रतिपादनात् ॥ 51 ॥</p>
<p>अनुमानाप्रतीतेश्च च्छान्दोग्यश्रुतिगोचरे ।<br>
सद्विद्यावादिवाक्ये सत्पदोक्तः परः पुमान् ॥ 52 ॥</p>
<p>सू- ॥ गौणश्चेन्नात्मशब्दात् ॥ 1-1-6.</p>
<p>(पू) गौणी तदैक्षतेतीक्षा गौणेक्षासाहचर्यतः ।<br>
(सि) मैवं सच्छब्दवाच्येऽस्मिन् ईक्षितर्यात्मशब्दतः ॥ 53 ॥</p>
<p>मुख्यैवेक्षाऽत्राऽऽत्मगता तेज आदेरपीक्षणम् ।<br>
मुख्यं सदात्मकत्वात्तस्यै तदात्म्यमिति श्रुतेः ॥ 54 ॥</p>
<p>सू ॥ तन्निष्ठस्य मोक्षोपदेशात् ॥ 1-1-7.</p>
<p>सदुपासननिष्ठस्य जीवस्य परमं फलम् ।<br>
मोक्षाख्यं श्रूयतेऽतश्च सद्वाच्यं ब्रह्म न त्वजा ॥ 55 ॥</p>
<p>सू ॥ हेयत्वावचनाच्च ॥ 1-1-8.</p>
<p>यदीह कारणतया प्रधानं तद्विवक्षितम् ।<br>
तस्य मोक्षविरोधित्वादुच्येताऽमुष्य हेयता ॥ 56 ॥</p>
<p>न चोच्यते हेयताऽतः प्रधानं न विवक्षितम् ।<br>
सू ॥ प्रतिज्ञाविरोधात् ॥ 1-1-9.</p>
<p>येनाश्रुतं श्रुतमिति प्रतिज्ञाऽत्र विरुद्ध्यते ॥ 57 ॥</p>
<p>सद्विज्ञानेन चिदचित्प्रपञ्चज्ञानमत्र हि ।<br>
प्रतिज्ञातं प्रधानं चेद्वाच्यं जीवगणान्प्रति ॥ 58 ॥</p>
<p>प्रधानस्याकारणत्वात् ज्ञायन्ते ते न तद्धिया ।<br>
तस्मादसङ्गता सा स्यात्प्रतिज्ञाऽतश्च न त्वजा ॥ 59 ॥</p>
<p>सू ॥ स्वाप्ययात् ॥ 1-1-10.</p>
<p>सुषुप्तस्य चितस्स्वीयहेतौ सत्यप्ययश्रुतिः ।<br>
विरुद्धा स्यात्प्रधानस्याकारणत्वाच्चितं प्रति ॥ 60 ॥</p>
<p>सू - ॥ गतिसामान्यात् ॥ 1-1-11.</p>
<p>इतरोपनिषद्वाक्यसमानार्थतयाऽस्य च ।<br>
कारणं न प्रधानं स्यात्परं ब्रह्मैव कारणम् ॥ 61 ॥</p>
<p>सू - ॥ श्रुतत्वाच्च ॥ 1-1-12.</p>
<p>आत्मतः प्राण इत्यादि श्रूयतेऽत्रैव सामनि ।<br>
अतः प्राधानादेवान्यत्सर्वज्ञं ब्रह्म कारणम् ॥ 62 ॥</p>
<p>॥ इति ईक्षत्यधिकरणम् ॥</p>
<p>॥ आनन्दमयाधिकरणम् ॥</p>
<p>सू - ॥ आनन्दमयोऽभ्यासात् ॥ 1-1-13.</p>
<p>अचेतनस्य मुख्येक्षाऽसंभवात्तन्न कारणम् ।<br>
इत्युक्तं तर्हि जीवोऽस्त्वित्याक्षेपोऽत्र निरस्यते ॥ 63 ॥</p>
<p>(पू) आनन्दवल्ल्यां विज्ञानमयादन्योऽन्तरस्तथा ।<br>
आत्माऽऽनन्दमयस्तेने त्यादिवाक्यं प्रपठ्यते ॥ 64 ॥</p>
<p>स चानन्दमयो जीवस्तस्य शारीरताश्रुतेः ।<br>
जीवासाधारणं तच्च शारीरत्वमतोऽस्य च ॥ 65 ॥</p>
<p>अत्रेक्षापूर्विकासृष्टिश्चेतनत्वात्सुसङ्गता ।<br>
(सि) मैवमत्रानन्दमयः परो जीवाद्विलक्षणः ॥ 66 ॥</p>
<p>निर्गतातिशयत्वेनाऽभ्यस्तानन्दस्य योगतः ।<br>
तादृशानन्दयोगित्वं जीवस्यास्य न संभवेत् ॥ 67 ॥</p>
<p>शारीरत्वं मुख्यमेव ब्रह्मणश्चिदचित्तनोः ।<br>
तस्मादत्रानन्दमयः परमात्मेति गीयते ॥ 68 ॥</p>
<p>सू- ॥ विकारशब्दान्नेति चेन्न प्राचुर्यात् ॥ 1-1-14.</p>
<p>(पू) मयटोऽस्य विकारार्थतयाऽत्राविकृतः परः ।<br>
(सि) न वाच्य इति चेन्नैतन्मयट् प्राचुर्यबोधकः ॥ 69 ॥</p>
<p>तादृगेव मयट् पूर्वं प्रकृतोऽतः परः पुमान् ।<br>
यतो वाच इति प्रोक्तानन्दप्राचुर्यवानयम् ॥ 70 ॥</p>
<p>सू - ॥ तद्धेतुव्यपदेशाच्च ॥ 1-1-15.</p>
<p>जीवानन्दयितृत्वं चास्यै षह्येवेति वाक्यतः ।<br>
उच्यतेऽतश्च जीवात्स्यादन्य आनन्दरूप्ययम् ॥ 71 ॥</p>
<p>सू - ॥ मान्त्रवर्णिकमेव च गीयते ॥ 1-1-16.</p>
<p>सत्यमित्यादिमन्त्रोक्तं ब्रह्मैव ह्यत्र गीयते ।<br>
आनन्दमयशब्देनातश्चन्दमयः परः ॥ 72 ॥</p>
<p>सू - ॥ नेतरोऽनुपपत्तेः ॥ 1-1-17.</p>
<p>मन्त्रवर्णोदितो न स्याञ्जीवो यो ब्रह्मणः परः ।<br>
ब्रह्मैकान्तविपश्चित्त्वधर्मस्यानुपपत्तितः ॥ 73 ॥</p>
<p>सू - ॥ भेदव्यपदेशाच्च ॥ 1-1-18.</p>
<p>तस्माद्वा इति वाक्येन विज्ञानमयशद्बितात् ।<br>
अस्यानन्दमयस्योक्तो भेदो जीवादतः परः ॥ 74 ॥</p>
<p>सू - ॥ कामाच्च नानुमानापेक्षा ॥ 1-1-19.</p>
<p>सङ्कल्पेन जगत्सृष्टिर्नाजापेक्षाऽस्य विद्यते ।<br>
जीवस्य तदपेक्षाऽल्पेप्यतश्चायं परः पुमान् ॥ 75 ॥</p>
<p>सू - ॥ अस्मिन्नस्य च तद्योगं शास्ति ॥ 1-1-20.</p>
<p>आनन्दयोग आनन्दमये जीवस्य कथ्यते ।<br>
रसं ह्येवेत्यादिवाक्यात्तस्माज्जीवान्य इष्यते ॥ 76 ॥</p>
<p>॥ इत्यानन्दमयाधिकरणम् ॥</p>
<p>॥ अन्तरधिकरणम् ॥ 1-1-7 ॥</p>
<p>सू - ॥ अन्तस्तद्धर्मोपदेशात् ॥ 1-1-21.</p>
<p>जीवसामान्यस्य पूर्वं कारणत्वं निराकृतम् ।<br>
तद्विशेषे तदाशङ्क्य न्यायेऽमुष्मिन्निरस्यते ॥ 77 ॥</p>
<p>(पू) छान्दोग्ये यो य एषोऽन्तरिति वाक्ये श्रुतः पुमान् ।<br>
अक्ष्यादित्याधारतया स च जीवो विलक्षणः ॥ 78 ॥</p>
<p>शरीरवत्वश्रवणात् जीवा एव हि तद्युजः ।<br>
(सि) मैवमक्ष्यादित्यवर्ती परमात्मैव नेतरः ॥ 79 ॥</p>
<p>उपदेशादपहतपाप्मत्वादिगुणावलेः ।<br>
शरीरवत्वं न स्याद्धि कर्मवश्यत्वसाधकम् ॥ 80 ॥</p>
<p>अप्राकृतस्स्वानुरूपो दिव्यमङ्गलविग्रहः ।<br>
स्वेच्छागृहीत एवास्तीत्याम्नायैर्ज्ञायतेऽखिलैः ॥ 81 ॥</p>
<p>सू - ॥ भेदव्यपदेशाच्चान्यः ॥ 1-1-22</p>
<p>य आत्मनीत्यादिवाक्यैरादित्यमुखजीवतः ।<br>
भेदोपदेशादन्योऽन्तरात्मा नारायणः प्रभुः ॥ 82 ॥</p>
<p>॥ इत्यन्तरधिकरणम् ॥</p>
<p>॥ आकाशाधिकरणम् ॥ 1-1-8 ॥</p>
<p>सू - ॥ आकाशस्तल्लिङ्गात् ॥ 1-1-23.</p>
<p>कारणं वस्तु निर्णीतं चिदचिद्भ्यांविलक्षणम् ।<br>
तदसङ्गतमित्येष वादोऽत्र विनिवार्यते ॥ 83 ॥</p>
<p>(पू) साम्नि सर्वाणि हे त्यादौ कारणत्वेन संश्रुतः ।<br>
आकाशो वियदेव स्यात् लोके तत्र प्रयोगतः ॥ 84 ॥</p>
<p>कुतो भूतानि जायन्त इत्यनिर्धारणे सति ।<br>
आकाशादितिवाक्यं स्याद्विशेषार्थसमर्पकम् ॥ 85 ॥</p>
<p>(सि) मैवमत्राकाशशब्दवाच्यः परमपुरुषः ।<br>
वियदन्यस्तदेकान्तलिङ्गानां भूयसां श्रुतेः ॥ 86 ॥</p>
<p>सिद्धानुवादरूपं च श्रूयते वाक्यमत्र हि ।<br>
अतः प्रमाणान्तरस्य प्राप्तिमेतदपेक्षते ॥ 87 ॥</p>
<p>बोधयत्यखिलं मानं ब्रह्म नारायणाह्वयम् ।<br>
व्युत्पत्याऽऽकाशत इति तस्य तच्छद्बवाच्यता ॥ 88 ॥</p>
<p>॥ इत्याकाशाधिकरणम् ॥</p>
<p>॥ प्राणाधिकरणम् ॥ 1-1-9 ॥</p>
<p>सू - ॥ अत एव प्राणः ॥ 1-1-24.</p>
<p>पूर्वत्र वियतस्सर्वकारणत्वं निराकृतम् ।<br>
निरस्यतेऽत्र वायोश्च कारणत्वं परोदितम् ॥ 89 ॥</p>
<p>साम्नि सर्वाणि हे त्यादि श्रूयते वाक्यमत्र च ।<br>
आकाशशब्दवत्प्राणशब्दोपि ब्रह्मबोधकः ॥ 90 ॥</p>
<p>परासाधारणाल्लिङ्गात्प्रसिद्धवदुदाहृतात् ।<br>
शङ्काऽधिका त्वत्र भूतजातस्थित्यादिकस्य च ॥ 91 ॥</p>
<p>प्राणाधीनत्वतो वायुर्भूतं कारणमस्त्विति ।<br>
परिहारश्शिलादौ च चित्स्वरूपे च नेति तत् ॥ 92 ॥</p>
<p>॥ इति प्राणाधिकरणम् ॥</p>
<p>॥ ज्योतिरधिकरणम् ॥ 1-1-10 ॥</p>
<p>सू - ॥ ज्योतिश्चरणाभिधानात् ॥ 1-1-25.</p>
<p>निराकृत्याऽऽकाशवाय्वोः कारणत्वमथ क्रमात् ।<br>
तेजसः कारणत्वं च न्यायेऽमुष्मिन्निरस्यते ॥ 93 ॥</p>
<p>(पू) अतः परो दिवो ज्योतिरिति वाक्येऽतिदीप्तिमत् ।<br>
श्रूयते तत्कारणं स्यात्कौक्षेयज्योतिषा सह ॥ 94 ॥</p>
<p>ऐक्योपदेशाच्चात्रोक्तं प्रसिद्धज्योतिरस्तु तत् ।<br>
मैवं ज्योतिश्शब्दवाच्यमत्र ब्रह्मैव नेतरत् ॥ 95 ॥</p>
<p>पूर्ववाक्ये सर्वभूतचरणत्वाभिधानतः ।<br>
तच्च ब्रह्मण एव स्यात्पुंसूक्तादिप्रसिद्धितः ॥ 96 ॥</p>
<p>सू - छन्दोभिधानान्नेति चेन्न तथा चेतोर्पणनिगमात्तथाहि</p>
<p>दर्शनम् ॥ 1-1-26 ॥</p>
<p>(पू) पूर्ववाक्योक्तगायत्रीछन्द एवात्र गीयते ।<br>
(सि) ऋचा तदर्थबोधिन्या न तत् ब्रह्मेति चेन्न तत् ॥ 97 ॥</p>
<p>परे फलाय गायत्रीतौल्यदृष्टिर्विधीयते ।<br>
चतुष्पदो ब्रह्मणोऽस्य तादृश्या च तया तुला ॥ 98 ॥</p>
<p>दृष्टस्संवर्गविद्यादौ तौल्ये च्छन्दोवचोन्वयः ।<br>
सू - ॥ भूतादिपादव्यपदेशोपपत्तेश्चैवम् ॥ 1-1-27.</p>
<p>सैषा चतुष्पदेत्युक्तिर्भूताद्यङ्घ्रित्वबोधिका ॥ 99 ॥</p>
<p>गायत्रीशब्दवाच्येऽस्मिन् ब्रह्मण्येवोपपद्यते ।<br>
सू - ॥ उपदेशभेदान्नेति चेन्नोभयस्मिन्नप्यविरोधात् ॥ 1-1-28.</p>
<p>(पू) दिवो दिवीति भिन्नार्थविभक्तिव्यतिरेकतः ॥ 100 ॥</p>
<p>प्रत्यभिज्ञायते नात्र ब्रह्म पूर्वत्र संश्रुतम् ।<br>
(सि) मैवमर्थस्वभावैक्यादुपदेशद्वयेपि च ॥ 101 ॥</p>
<p>अबाधात्प्रत्यभिज्ञायाः पर एवात्र कथ्यते ।<br>
कौक्षेयैक्योपदेशस्तु फलायैवेति निश्चितम् ॥ 102 ॥</p>
<p>परमात्मात्मकत्वं च गीताप्रोक्तं विभावसोः ।<br>
तस्मात्स परमात्मैवेत्येतदत्र सुनिश्चितम् ॥ 103 ॥</p>
<p>॥ इति ज्योतिरधिकरणम् ॥</p>
<p>॥ इन्द्रप्राणाधिकरणम् ॥ 1-1-11 ॥</p>
<p>सू - ॥ प्राणस्तथानुगमात् ॥ 1-1-29.</p>
<p>ज्योतिश्शब्दितसूर्यादेः कारणत्वं निराकृतम् ।<br>
तत् पतित्वेन सिद्धस्य देवेन्द्रस्य निरस्यते ॥ 104 ॥</p>
<p>(पू) प्रतर्दनो हेति वाक्ये कौषीतक्यभिधश्रुतौ ।<br>
मुक्त्युपासनकर्मत्वेनेन्द्रप्राणपदेरितः ॥ 105 ॥</p>
<p>जीव एवेन्द्रशब्दस्य तस्मिन्नव प्रसिद्धितः ।<br>
तथैव प्राणवाचोऽपि स्वात्मोपासनमत्र सः ॥ 106 ॥</p>
<p>उपादिशद्धिततमममृतत्वाप्तिसाधनम् ।<br>
कारणोपासनस्यैवामृतत्वप्राप्तिहेतुता ॥ 107 ॥</p>
<p>तस्य तावदिति श्रुत्या ज्ञायतेऽतश्च कारणम् ।<br>
प्रसिद्धजीवभावोऽयमिन्द्र एवेति निश्चयः ॥ 108 ॥</p>
<p>(सि) मैवमिन्द्रप्राणशब्द्यं जीवमात्रं न किन्त्वतः ।<br>
अर्थान्तरं ब्रह्म ताभ्यां पदाभ्यां प्रस्तुतस्य च ॥ 109 ॥</p>
<p>स्वभावसिद्धानन्दत्वामृतत्वादेश्च संश्रुतेः ।<br>
सू - ॥ न वक्तुरात्मोपदेशादिति चेदध्यात्मसम्बन्धभूमा ह्यस्मिन् ॥ 1-1-30.</p>
<p>(पू) प्रज्ञातजीवभावस्य स्वस्यैवोपास्यतामयम् ॥ 110 ॥</p>
<p>वदत्यतो जीव एवोपास्यः प्रक्रान्त उच्यते ।<br>
(सि) मैवमत्र श्रुता धर्माः परस्मिन्नेव सङ्गताः ॥ 111 ॥</p>
<p>मोक्षार्थोपास्तिकर्मत्वं सर्वाधारत्वमप्यथ ।<br>
कर्मकारयितृत्वं चेत्याद्या धर्माः परस्य हि ॥ 112 ॥</p>
<p>सू - ॥ शास्त्रदृष्ट्या तूपदेशो वामदेववत् ॥ 1-1-31.</p>
<p>अन्तर्यामिब्राह्मणादेर्विज्ञायाऽऽत्मशरीरिताम् ।<br>
अनेन जीवेनेत्याद्यैः शब्दानां जीववाचिताम् ॥ 113 ॥</p>
<p>परे पर्यवसानं च मामुपास्वेति वाक्यतः ।<br>
स्वदेहकं परं ब्रह्मोपास्यत्वेनोपदिष्टवान् ॥ 114 ॥</p>
<p>वामदेवादयोप्येवं वदन्त्यध्यात्मविद्वराः ।<br>
अहं मनुरहं सर्वमित्यादिभिरनेकधा ॥ 115 ॥</p>
<p>सू - ॥ जीवमुख्यप्राणलिङ्गान्नेति चेन्नोपासात्रैविध्यादाश्रितत्वादिह</p>
<p>तद्योगात् ॥ 1-1-32.</p>
<p>(पू) जीवमुख्यप्राणगतलिङ्गानामत्र दर्शनात् ।<br>
पूर्वोक्ताध्यात्मसम्बन्धभूम्ना नात्रार्थनिश्चयः ॥ 116 ॥</p>
<p>(सि) मैवमत्रोपासनस्य त्रिविधत्वाभिसन्धितः ।<br>
स्वस्वरूपेण जीवत्मशरीरकतया तथा ॥ 117 ॥</p>
<p>प्राणाङ्गकत्वेनेत्थं च परात्मोपासनं त्रिधा ।<br>
त्रिधा तदुपदेशाय तत्तच्छब्देन भाषणम् ॥ 118 ॥</p>
<p>इयं च त्रिविधोपास्तिरन्यत्रापि श्रुतौ श्रुता ।<br>
अतः प्रकरणं चैतत्तादृशोपास्तिबोधकम् ॥ 119 ॥</p>
<p>अतोऽत्रेन्द्रप्राणशब्दवाच्यो जीवेतरः परः ।<br>
भोक्तृभोग्यशरीरोऽत्र परमात्मोपदिश्यते ॥ 120 ॥</p>
<p>॥ इति इन्द्रप्राणाधिकरणम् ॥</p>
<p>॥ इति प्रथमाध्याये प्रथमः पादः ॥</p>
<p>॥ प्रथमाध्याये द्वितीयः पादः ॥</p>
<p>॥ सर्वत्रप्रसिद्ध्यधिकरणम् ॥ ( 1-2-1 )</p>
<p>सू - सर्वत्र प्रसिद्धोपदेशात् ( 1-2-1 )</p>
<p>अस्पष्टतरजीवादिलिङ्गवाक्यं विचारितम् ।<br>
विचार्यते वाक्यजातं पादेऽत्रास्पष्टलिङ्गकम् ॥ 121 ॥</p>
<p>कारणत्वमुपास्यत्वं चोक्तं प्राणशरीरिणः ।<br>
जीवस्य स्यात्तदुभयमित्याशंक्य निरस्यते ॥ 122 ॥</p>
<p>(पू) सर्वं खल्विदमित्यादौ सर्वात्मकतया श्रुतः ।<br>
जीव एव यतोऽस्यैव सर्वतादात्म्यसंभवः ॥ 123 ॥</p>
<p>ब्रह्मादिसर्वभावश्च तस्यैव स्यादुपाधितः ।<br>
परस्याऽस्पृष्टदोषस्य तद्भावो नोपपद्यते ॥ 124 ॥</p>
<p>जीवेऽपि च क्वचिद्वाक्ये ब्रह्मशब्दः प्रयुज्यते ।<br>
तदीयकर्महेतुत्वाज्जन्मादेस्तज्जलानिति ॥ 125 ॥</p>
<p>हेतूक्तिरपि युक्ता स्यादित्येतत्तु न सन्मतम् ।<br>
(सि) सर्ववस्तुन्यात्मतया प्रोक्तं ब्रह्म परः पुमान् ॥ 126 ॥</p>
<p>स्थलान्तरे प्रसिद्धस्य तस्यैवात्रानुवादतः ।<br>
तज्जत्वादीननूद्योक्ता तद्धेतुकतदात्मता ॥ 127 ॥</p>
<p>जीवात्मनः कर्मकृतदेवमर्त्यादिरूपिणः ।<br>
न स्याद्वेदान्तवाक्येषु यस्माज्जन्मादयश्श्रुताः ॥ 128 ॥</p>
<p>स एवात्र ब्रह्मशब्दवाच्यस्स्यात्स परः पुमान् ।<br>
ब्रह्मणश्चिदचिद्वस्तुशरीरत्वाच्छरीरिणि ॥ 129 ॥</p>
<p>दोषाश्शरीरगा न स्युरतो निर्दुष्ट एव सः ।<br>
जीवस्य सर्वतादात्म्यमुक्तं तन्नोपपद्यते ॥ 130 ॥</p>
<p>तत्तच्छरीरभिन्नानां तादात्म्यासंभवान्मिथः ।<br>
अतोऽत्र परमात्मैव ब्रह्मशब्दार्थ इष्यते ॥ 131 ॥</p>
<p>सू - ॥ विवक्षितगुणोपपत्तेश्च ॥ ( 1-2-2 )</p>
<p>मनोमयत्वादयश्च गुणास्सर्वे विवक्षिताः ।<br>
पर एवोपपद्यन्ते सत्यसंकल्पतान्विताः ॥ 132 ॥</p>
<p>सू - अनुपपत्तेस्तु न शारीरः ॥ 1-2-3 ॥</p>
<p>एषां गुणानामेतस्मिन् शारीरेऽनुपपत्तितः ।<br>
न शारीरोऽयमपि तु परं ब्रह्मात्र गीयते ॥ 133 ॥</p>
<p>सू - ॥ कर्मकर्तृव्यपदेशाच्च ॥ ( 1-2-4 )</p>
<p>अभिसंभवितास्मीति ध्येयः प्राप्यतयोच्यते ।<br>
जीवः प्राप्तृतयोक्तोऽतो जीवादन्यः परः पुमान् ॥ 134 ॥</p>
<p>सू - ॥ शब्दविशेषात् ॥ ( 1-2-5 )</p>
<p>वाक्य एष म आत्मेति षष्ठ्या शारीर उच्यते ।<br>
उपास्यस्तु प्रथमया तस्मादन्यः परः पुमान् ॥ 135 ॥</p>
<p>सू - ॥ स्मृतेश्च ॥ ( 1-2-6 )</p>
<p>सर्वस्य चाहमित्यादिस्मृतिर्जीवमुपासकम् ।<br>
परात्मानमुपास्यं च वक्ति जीवेतरस्ततः ॥ 136 ॥</p>
<p>सू - ॥ अर्भकौकस्त्वात्तद्व्यपदेशाच्च नेति चेन्न निचाय्यत्वादेवं</p>
<p>व्योमवच्च ॥ ( 1-2-7 )</p>
<p>(पू) नाल्पत्वाल्पस्थानवत्वव्यपदेशादयं परः ।<br>
(सि) इति चेन्नोपदेशोऽयं तथोपास्यत्वहेतुकः ॥ 137 ॥</p>
<p>न स्वरूपाल्पतासूची ज्यायस्त्वव्यपदेशतः ।<br>
सू - ॥ संभोगप्राप्तिरिति चेन्न वैशेष्यात् ॥ ( 1-2-8 )</p>
<p>(पू) उपासकशरीरेऽसौ परात्मा वर्तते यदि ॥ 138 ॥</p>
<p>सुखदुःखोपभोगस्य प्राप्तिस्तद्वदमुष्य च ।<br>
(सि) इति चेन्न शरीरान्तःस्थत्वमेव न कारणम् ॥ 139 ॥</p>
<p>कर्मवश्यत्वमेवोपभोगे हेतुर्न तत्परे ।<br>
हेयप्रतिभटे सर्वकल्याणगुणसागरे ॥ 140 ॥</p>
<p>॥ इति सर्वत्रप्रसिद्ध्यधिकरणम् ॥</p>
<p>॥ अत्त्रधिकरणम् ॥ ( 1-2-2 )</p>
<p>सू - ॥ अत्ता चराचरग्रहणात् ॥ ( 1-2-9 )</p>
<p>परो यदि न भोक्ता स्यात्तर्हि भोक्तृतया श्रुतः ।<br>
सर्वत्र जीव एव स्यादिति वादोऽत्र वार्यते ॥ 141 ॥</p>
<p>(पू) यस्य ब्रह्मेत्यादिमन्त्रे कठवल्लीगते श्रुतः ।<br>
अत्ता जीवोऽस्यैव कर्मफलभोक्तृत्वसंभवात् ॥ 142 ॥</p>
<p>(सि) मैवमत्ता परात्मैव विश्वात्तृत्वश्रुतेरिह ।<br>
मृत्यूपसेचनाद्ध्यत्र कृत्स्नस्यादनमुच्यते ॥ 143 ॥</p>
<p>ईदृशं चादनं सर्वसंहारोऽत्र विवक्षितः ।<br>
कर्मोपाधिकभोक्तृत्वं नेदं किं तु परात्मनः ॥ 144 ॥</p>
<p>उपसंहर्तृत्वमिदं भोक्तृत्वं जगतां ततः ।<br>
जीवेऽसंभावितमिदं तस्मादत्ता परः पुमान् ॥ 145 ॥</p>
<p>सू - ॥ प्रकरणाच्च ॥ ( 1-2-10 )</p>
<p>महान्तं विभुमात्मानं नायमात्मेति च स्थितम् ।<br>
परस्येदं प्रकरणं तस्माच्चायं परः पुमान् ॥ 146 ॥</p>
<p>सू - गुहां प्रविष्टावात्मानौ हि तद्दर्शनात् ॥ ( 1-2-11 )</p>
<p>(पू) ऋतं पिबन्तावित्यत्र फलभोक्तृतया श्रुतः ।<br>
(सि) सप्राणो जीव एवातश्चात्राप्यत्ता स इत्यसत् ॥ 147 ॥</p>
<p>गुहां प्रविष्टावुच्येते अत्र जीवपरावुभौ ।<br>
तत्प्रवेशस्तयोरेव स्थलेऽस्मिन्किल दृश्यते ॥ 148 ॥</p>
<p>तं दुर्दशमिति श्रुत्या परस्योक्ता गुहास्थितिः ।<br>
जीवस्य तत्स्थितिस्त्वत्र या प्राणेनेति वाक्यतः ॥ 149 ॥</p>
<p>ऋतं पिबन्तावित्युक्तिश्च्छत्रिन्यायेन संगता ।<br>
परस्य पाने योगस्स्यात्प्रयोजकतयापि वा ॥ 150 ॥</p>
<p>सू - ॥ विशेषणाच्च ॥ ( 1-2-12 )</p>
<p>आदितोऽस्मिन्प्रकरण आन्तं जीवपरावुभौ ।<br>
तत्तद्धर्मैर्विशिष्येते तस्मादत्ता परः पुमान् ॥ 151 ॥</p>
<p>॥ इत्यत्त्रधिकरणम् ॥</p>
<p>॥ अन्तराधिकरणम् ॥ 1-2-3 ॥</p>
<p>सू - ॥ अन्तर उपपत्तेः ॥ ( 1-2-13 )</p>
<p>दुर्ज्ञेयत्वं परस्योक्तं क इत्थेत्यादिना पुरा ।<br>
तर्हि दृश्यतयोक्तो न पर इत्येतदस्यते ॥ 152 ॥</p>
<p>(पू) अक्ष्याधारः श्रुतस्साम्नि य एष इति वाक्यतः ।<br>
जीवो वा प्रतिबिम्बो वाऽथाक्ष्यधिष्ठातृदेवता ॥ 153 ॥</p>
<p>प्रसिद्धवद्वचनत एष्वैवान्यतमो भवेत् ।<br>
परात्मनस्त्वक्ष्णि दृश्यत्वाप्रसिद्ध्या स नोच्यते ॥ 154 ॥</p>
<p>(सि) मैवं परोऽक्ष्यन्तरस्थस्तस्मिन्नेवोपपत्तितः ।<br>
संयद्वामत्वादिनित्यनिसर्गगुणसम्पदाम् ॥ 155 ॥</p>
<p>सू- ॥ स्थानादिव्यपदेशाच्च ॥ ( 1-2-14 )</p>
<p>अक्ष्णि स्थितिनियन्त्रृत्वाद्यस्यैव परमात्मनः ।<br>
यश्चक्षुषीत्येवमादौ श्रूयतेऽतोऽक्षिगः परः ॥ 156 ॥</p>
<p>प्रसिद्धवद्वचोऽतश्च परात्मन्येव युज्यते ।<br>
अत्र दृश्यत इत्युक्तिर्योगिदृश्यत्वहेतुका ॥ 157 ॥</p>
<p>सू - ॥ सुखविशिष्टाभिधानादेव च ॥ ( 1-2-15 )</p>
<p>सुखवैशिष्ट्यवत्वेन कं ब्रह्मेत्यादिना पुरा ।<br>
प्रकृतस्य परस्यैवोपास्तिस्थानादिसिद्धये ॥ 158 ॥</p>
<p>य एष इति निर्देशादत्राक्षिपुरुषः परः ।<br>
सू - ॥ अत एव च स ब्रह्म ॥ ( 1-2-16 )</p>
<p>(पू) कं ब्रह्मेत्यादिना प्रोक्तं कथं ब्रह्मेति कथ्यते ॥ 159 ॥</p>
<p>(सि) के खे चैव ब्रह्मदृष्टिविधिस्स्यादिति चेन्न तत् ।<br>
यद्वाव कं तदेवेति यतस्तत्र खवस्तुनः ॥ 160 ॥</p>
<p>सुखवैशिष्ट्योपदेशोऽत एवात्र खशब्दितः ।<br>
आकाशस्य परंब्रह्मापरिच्छिन्नसुखात्मकम् ॥ 161 ॥</p>
<p>प्राणं चास्मै तदाकाशं चोचुरित्युक्तमन्ततः ।<br>
तस्मात्प्राक् प्रकृतं ब्रह्मापरिच्छिन्नसुखात्मकम् ॥ 162 ॥</p>
<p>अक्ष्याधारतयात्रापि श्रूयतेऽतोऽक्षिगः परः ।<br>
सू - ॥ श्रुतोपनिषत्कगत्यभिधानाच्च ॥ ( 1-2-17 )</p>
<p>विज्ञातब्रह्मयाथात्म्यैर्गन्तव्यत्वेन या गतिः ॥ 163 ॥</p>
<p>ब्रह्माप्तये श्रुताऽन्यत्र सार्चिरादिगतिस्त्विह ।<br>
श्रुताक्षिपुरुषस्याभिगन्तव्यत्वेन पठ्यते ॥ 164 ॥</p>
<p>अतोप्यसावक्षिवर्ती परमात्मेति निश्चितः ।<br>
सू - ॥ अनवस्थितेरसंभवाच्च नेतरः ॥ ( 1-2-18 )</p>
<p>जीवस्य प्रतिबिम्बस्यादित्यस्याप्यनवस्थितेः ॥ 165 ॥</p>
<p>नियमेनाक्षिणि तथा निरुपाधिकताजुषाम् ।<br>
असंभवाद्गुणानां च परात्मैवाक्षिगः पुमान् ॥ 166 ॥</p>
<p>॥ इत्यन्तराधिकरणम् ॥</p>
<p>॥ अन्तर्याम्यधिकरणम् ॥ 1-2-4 ॥</p>
<p>सू - ॥ अन्तर्याम्यधिदैवाधिलोकादिषु तद्धर्मव्यपदेशात् ॥ ( 1-2-19 )</p>
<p>चक्षुस्स्थितिं परस्य प्राक् निश्चित्यार्थः प्रसाधितः ।<br>
जीवस्यैव स्थितिस्सेति वादोऽत्र विनिवार्यते ॥ 167 ॥</p>
<p>अन्तर्यामिब्राह्यणे यः पृथिव्यामिति वाक्यतः ।<br>
अन्तर्यामी श्रुतो योऽसौ जीवोस्तु द्रष्टृतादिभिः ॥ 168 ॥</p>
<p>द्रष्ट्रन्तरनिषेधाच्चेत्येवं वादो न संमतः ।<br>
(सि) अधिदैवाधिलोकादिपदाङ्कितवचश्श्रुतः ॥ 169 ॥</p>
<p>अन्तर्यामी परात्मैव तद्धर्मव्यपदेशतः ।<br>
जगच्छरीरकत्वं च सर्वान्तर्यामिता तथा ॥ 170 ॥</p>
<p>अत्रैवमाद्याः पठिता धर्मा नारायणाश्रिताः ।<br>
दर्शनादि तु रूपादिसाक्षात्कारो न चान्यथा ॥ 171 ॥</p>
<p>नान्योऽतोस्तीत्यदोवाक्यं तुल्यद्रष्ट्टनिषेधकम् ।<br>
सू - ॥ न च स्मार्तमतद्धर्माभिलापाच्छारीरश्च ॥ ( 1-2-20 )</p>
<p>प्रधानं च तथा जीवो नान्तर्यामी तयोर्द्वयोः ॥ 172 ॥</p>
<p>असंभावितधर्माणामभिलापादनेकशः ।<br>
अचेतनं यथा नार्हमेतेषां चेतनस्तथा ॥ 173 ॥</p>
<p>सू - ॥ उभयेऽपि हि भेदेनैनमधीयते ॥ ( 1-2-21 )</p>
<p>काण्वा माध्यन्दिनाश्चैव यो विज्ञाने य आत्मनि ।<br>
इत्यन्तर्यामिणं जीवात् भेदेनाधीयते यतः ॥ 174 ॥</p>
<p>जीवाद्विलक्षणोऽतोऽसावन्तर्यामी परः पुमान् ।<br>
ध्वस्तपाप्मा परात्मा स नारायण इति स्थितम् ॥ 175 ॥</p>
<p>॥ इत्यन्तर्याम्यधिकरणम् ॥</p>
<p>॥ अदृश्यत्वादिगुणकाधिकरणम् ॥ 1-2-5 ॥</p>
<p>सू - ॥ अदृश्यत्वादिगुणको धर्मोक्तेः ॥ ( 1-2-22 )</p>
<p>उक्तं द्रष्ट्टत्वादिना प्राक् परात्मत्वं न यत्र तत् ।<br>
तत्र प्रधानमेव स्यादिति शङ्का व्युदस्यते ॥ 176 ॥</p>
<p>(पू) यत्तदद्रेश्यमित्यादौ श्रूयते मुण्डकश्रुतौ ।<br>
यद्भूतयोनिमिति चाथा क्षरात्परतः परः ॥ 177 ॥</p>
<p>स्थलेऽत्राजाजीवघनावेवोच्येते यथाक्रमम् ।<br>
प्रतिषेधादचिद्वर्तिदृश्यत्वादेरचेतनम् ॥ 178 ॥</p>
<p>सजातीयं प्रधानं स्यात् भूतयोन्यक्षरं तथा ।<br>
(सि) परतश्चाक्षराज्जीवघनस्स्यात्पर इत्यसत् ॥ 179 ॥</p>
<p>अत्रादृश्यत्वादिगुणश्चाक्षरात्परतः परः ।<br>
परमात्मैव तद्धर्मसर्वज्ञत्वादिसंश्रुतेः ॥ 180 ॥</p>
<p>पञ्चम्यन्ताक्षरपदं भूतसूक्ष्मं ब्रवीति तत् ।<br>
नादृश्यत्वादिगुणकमक्षरं तस्य सर्वतः ॥ 181 ॥</p>
<p>परत्वेन ततोन्यस्य परत्वासंभवादिदम् ।<br>
सर्वज्ञत्वजगद्योनित्वादिभिर्हि विशेष्यते ॥ 182 ॥</p>
<p>सू - ॥ विशेषणभेदव्यपदेशाभ्यां च नेतरौ ॥ ( 1-2-23 )</p>
<p>महाप्रकरणं चात्र प्रधानात्पुरुषादपि ।<br>
सर्वज्ञानप्रतिज्ञाद्यैर्व्यावर्तयति चाक्षरम् ॥ 183 ॥</p>
<p>परतः पर इत्याभ्यां भेदश्चास्योपदिश्यते ।<br>
तस्मादत्रोच्यते ताभ्यां परो नारायणः प्रभुः ॥ 184 ॥</p>
<p>सू - ॥ रूपोपन्यासाच्च ॥ ( 1-2-24 )</p>
<p>अग्निर्मूर्धे त्यादिनोक्तं रूपं त्रैलोक्यरूपिणः ।<br>
परमात्मन एव स्यादतोऽयं परमः पुमान् ॥ 185 ॥</p>
<p>॥ इत्यदृश्यत्वादिगुणकाधिकरणम् ॥</p>
<p>वैश्वानराधिकरणम् ॥ 1-2-6 ॥</p>
<p>सू - ॥ वैश्वानरस्साधारणशब्दविशेषात् ॥ ( 1-2-25 )</p>
<p>त्रैलोक्यमूर्तिमत्त्वेन परात्मत्वं समर्थितम् ।<br>
तत् तदन्यस्यापि चास्तीत्याशङ्कात्र व्युदस्यते ॥ 186 ॥</p>
<p>(पू) सामान्यात्मानमेवेमं वैश्वानरमिति स्थले ।<br>
वैश्वानरः परात्मेति निर्णेतुं नैव शक्यते ॥ 187 ॥</p>
<p>जाठराग्नौ तत्पदस्य भूते देवे परात्मनि ।<br>
चतुर्ष्वपि प्रयोगादत्रैषां लिङ्गोपलब्धितः ॥ 188 ॥</p>
<p>(सि) मैवं वैश्वानरपदवाच्यः परमपुरुषः ।<br>
साधारणैतच्छब्दस्य परासाधारणैर्गुणैः ॥ 189 ॥</p>
<p>विशेष्यमाणत्वादत्रानेकैस्सर्वात्मतादिभिः ।<br>
सू - ॥ स्मर्यमाणमनुमानं स्यादिति ॥ ( 1-2-26 )</p>
<p>द्युमूर्धत्वादिमद्रूपमुक्तं वैश्वानरात्मनः ॥ 190 ॥</p>
<p>श्रुतिस्मृतिप्रसिद्धं तत् तदेवेदमितीह च ।<br>
प्रत्यभिज्ञायमानं सदस्य वैश्वानरात्मनः ॥ 191 ॥</p>
<p>परात्मत्वे लिङ्गमेतदतो वैश्वानरः परः ।<br>
सू - ॥ शब्दादिभ्योऽन्तः प्रतिष्ठानाच्च नेति चेन्न तथा दृष्ट्युपदेशादसंभवात्पुरुषमपि चैनमधीयते ॥ ( 1-2-27 )</p>
<p>(पू) अग्निर्वैश्वानर इति सामानाधिकरण्यतः ॥ 192 ॥</p>
<p>अग्नित्रेताकल्पनाच्च स्थानात्प्राणाहुतेस्तथा ।<br>
शरीरान्तः स्थितेश्चास्य जाठरत्वं प्रतीयते ॥ 193 ॥</p>
<p>(सि) तस्मादस्य परात्मत्वं नेति चेत्तन्न तादृशः ।<br>
वैश्वानरस्योदर्याग्निशरीरकतयाऽत्र च ॥ 194 ॥</p>
<p>तद्विशिष्टोपासनस्य विधानात्केवलस्य तु ।<br>
जाठरस्य त्रिलोकाङ्गकत्वासंभवतस्तथा ॥ 195 ॥</p>
<p>एवं वैश्वानरात्मानमेके वाजसनेयिनः ।<br>
पुरुषं चाधीयते स एषोग्निरिति वाक्यतः ॥ 196 ॥</p>
<p>निर्गतोपाधिपुरुषशब्दवाच्यत्वमस्य वै ।<br>
अतो वैश्वानरात्मैवोपास्यो नारायणः प्रभुः ॥ 197 ॥</p>
<p>सू - ॥ अत एव न देवता भूतं च ॥ ( 1-2-28 )</p>
<p>यतो वैश्वानरात्माऽयं पुरुषो निरुपाधिकः ।<br>
त्रैलोक्याङ्गश्चात एव न भूतं न च देवता ॥ 198 ॥</p>
<p>सू - ॥ साक्षादप्यविरोधं जैमिनिः ॥ ( 1-2-29 )</p>
<p>अग्निशब्दोप्यत्र साक्षादग्रप्रापकतागुणात् ।<br>
परमात्मानमाचष्टे वैश्वानरपदं यथा ॥ 199 ॥</p>
<p>अतो वैश्वानरस्याग्निशब्दितत्वं न बाधितम् ।<br>
परत्वनिर्णयेऽत्रेति जैमिनिर्मन्यते मुनिः ॥ 200 ॥</p>
<p>सू - ॥ अभिव्यक्तेरित्याश्मरथ्यः ॥ ( 1-2-30 )</p>
<p>उपासकाभिव्यक्त्यर्थं विमानस्य परात्मनः ।<br>
परिच्छिन्नत्वोपदेश इत्याहात्राऽऽश्मरथ्यकः ॥ 201 ॥</p>
<p>सू - ॥ अनुस्मृतेर्बादरिः ॥ ( 1-2-31 )</p>
<p>मूर्धप्रभृतिपादान्तदेहकल्पनमत्र यत् ।<br>
तथोपास्त्यर्थमित्याह बादरिर्भगवानृषिः ॥ 202 ॥</p>
<p>सू - ॥ संपत्तेरिति जैमिनिस्तथाहि दर्शयति ॥ ( 1-2-32 )</p>
<p>उपासकस्य चाङ्गानां गार्हपत्यादिकल्पनम् ।<br>
प्रत्यहं क्रियमाणस्य प्राणाहुत्याख्यकर्मणः ॥ 203 ॥</p>
<p>अग्निहोत्रत्वसंपत्त्यै इति जैमिनिरब्रवीत् ।<br>
य एतदेवमिति च संपतिं्त दर्शयत्यमूम् ॥ 204 ॥</p>
<p>सू - ॥ आमनन्ति चैनमस्मिन् ॥ ( 1-2-33 )</p>
<p>उपासकशरीरेऽस्मिन्नेनं द्युभ्वादिदेहकम् ।<br>
वैश्वानरं परात्मानं प्राणाग्निहवनेन च ॥ 205 ॥</p>
<p>आराध्यत्वायामनन्ति वाच स्तस्येत्युपक्रमाः ।<br>
अतो नारायण इति सिद्धं वैश्वानरः पुमान् ॥ 206 ॥</p>
<p>॥ इति वैश्वानराधिकरणम् ॥</p>
<p>॥ इति प्रथमाध्याये द्वितीयः पादः ॥</p>
<hr>
<p>॥ अथ प्रथमाध्याये तृतीयः पादः ॥</p>
<p>॥ द्युभ्वाद्यधिकरणम् ॥ 1-3-1 ॥</p>
<p>सू - ॥ द्युभ्वाद्यायतनं स्वशब्दात् ॥ ( 1-3-1 )</p>
<p>प्रागस्पष्टतरास्पष्टलिङ्गवाक्यं विचारितम् ।<br>
पादेऽत्र स्पष्टजीवादिलिङ्गवाक्यं विचार्यते ॥ 207 ॥</p>
<p>द्युपृथिव्याद्याश्रयस्य परात्मत्वं समर्थितम् ।<br>
तदेवात्राधिकरण आक्षिप्य स्थाप्यते दृढम् ॥ 208 ॥</p>
<p>(पू ) यस्मिन्द्यौः पृथिवीचेति मुण्डोपनिषदि श्रुतः ।<br>
जीव एवात्र करणाश्रयत्वं बहुधा जनिः ॥ 209 ॥</p>
<p>नाडीयोगश्चैवमादिजीवधर्मचयश्रुतेः ।<br>
(सि) मैवं द्युभ्वाद्यायतनं परं ब्रह्म स्वशब्दतः ॥ 210 ॥</p>
<p>स्वशब्दोऽत्रामृतस्यैष सेतुरित्येवमादिकः ।<br>
अमृतत्वप्राप्तिहेतुस्स एवेति निगद्यते ॥ 211 ॥</p>
<p>आत्मशब्दश्चात्र परे वर्तते निरुपाधिकः ।<br>
सर्वज्ञत्वादयोऽत्रोक्तास्तस्मिन्नेव सुसङ्गताः ॥ 212 ॥</p>
<p>नाड्याश्रयत्वं चास्योक्तं सन्ततश्रुतिवाक्यतः ।<br>
अजायमान इत्यादिश्रुत्याऽजोपीति च स्मृतेः ॥ 213 ॥</p>
<p>बहुधा जायमानत्वं सिद्धमस्य निजेच्छया ।<br>
मनःप्रभृत्याश्रयत्वं सर्वाधरस्य युज्यते ॥ 214 ॥</p>
<p>सू - ॥ मुक्तोपसृप्यव्यपदेशाच्च ॥ ( 1-3-2 )</p>
<p>तदा विद्वान्पुण्यपापे इत्यादिश्रुतिवाक्यतः ।<br>
बन्धान्मुक्तैः प्राप्यतया निर्देशाच्च परः पुमान् ॥ 215 ॥</p>
<p>सू - ॥ नानुमानमतच्छब्दात्प्राणभृच्च ॥ ( 1-3-3 )</p>
<p>नात्र प्रधानं तद्वाचिशब्दाभावाद्यथोच्यते ।<br>
तथा प्राणभृदप्येष प्रतिपाद्यो न वाक्यतः ॥ 216 ॥</p>
<p>सू - ॥ भेदव्यपदेशात् ॥ ( 1-3-4 )</p>
<p>समाने वृक्ष इत्यादिवाक्येन व्यपदिश्यते ।<br>
जीवाद्विलक्षणत्वेन महिमार्णव ईश्वरः ॥ 217 ॥</p>
<p>सू - ॥ प्रकरणात् ॥ ( 1-3-5 )</p>
<p>परस्यैवात्राऽथ परा ययेति श्रुतिवाग्भरैः ।<br>
प्रकृतत्वात्परं ब्रह्मैवैतत्प्रकरणश्रुतम् ॥ 218 ॥</p>
<p>सू - ॥ स्थित्यदनाभ्यां च ॥ ( 1-3-6 )</p>
<p>द्वासुपर्णेत्यादिमन्त्रे फलभोक्तृत्वमुच्यते ।<br>
एकस्यान्यस्य देहान्तस्स्थितिमात्रं प्रदर्श्यते ॥ 219 ॥</p>
<p>तत्राऽनश्नन्दीप्यमानो द्युभ्वाद्यायतनं भवेत् ।<br>
न तद्भोक्ता ततो द्युभ्वाद्ययनः परमः पुमान् ॥ 220 ॥</p>
<p>॥ इति द्युभ्वाद्यधिकरणम् ॥</p>
<p>॥ भूमाधिकरणम् ॥ ( 1-3-2 )</p>
<p>सू - ॥ भूमा संप्रसादादध्युपदेशात् ॥ ( 1-3-7 )</p>
<p>परात्मत्वं प्रकरणाविच्छेदात्प्राक् समर्थितम् ।<br>
तद्धेतोरेव भूमात्र जीव इत्येतदस्यते ॥ 221 ॥</p>
<p>(पू) यत्र नान्यत्पश्यतीति वाक्यं सामनि पठ्यते ।<br>
तत्र भूमा प्रत्यगात्मा तस्मिन्प्राणपदोदिते ॥ 222 ॥</p>
<p>नामाद्यात्मोपदेशस्य समाप्तेस्तदनन्तरम् ।<br>
प्रश्नप्रत्युत्तराभावात्प्राणप्रकरणस्य च ॥ 223 ॥</p>
<p>अविच्छेदादत्र भूमा प्रत्यगात्मेति चेन्न तत् ।<br>
(सि) भूमा परः संप्रसादादधिकत्वोपदेशतः ॥ 224 ॥</p>
<p>संप्रसादः प्रत्यगात्मेत्यन्यश्रुत्याऽवसीयते ।<br>
स्वोपास्याधिक्यवादित्वमुक्त्वाऽस्य प्राणवेदिनः ॥ 225 ॥</p>
<p>एषत्विति तुशब्देनाथातिवाद्यन्तरं स्वयम् ।<br>
उपक्षिप्यास्य सत्योपासितुः प्राणातिवादितः ॥ 226 ॥</p>
<p>आधिक्योक्तेश्च विच्छेदात्प्राणप्रकरणस्य च ।<br>
प्राणादर्थान्तरत्वेन प्रोक्तः सत्यपदोदितः ॥ 227 ॥</p>
<p>अत्यन्तसुखरूपोऽसौ भूमा नारायणः प्रभुः ।<br>
सू - ॥ धर्मोपपत्तेश्च ॥ ( 1-3-8 )</p>
<p>स्वाभाविकामृतत्वं च स्वे महिम्न्येव संस्थितिः ॥ 228 ॥</p>
<p>सर्वात्मत्वं चैवमादिधर्मा ये भूमनि श्रुताः ।<br>
तेषां परस्मिन्नेवोपपत्तेर्भूमा परः पुमान् ॥ 229 ॥</p>
<p>॥ इति भूमाधिकरणम् ॥</p>
<p>॥ अक्षराधिकरणम् ॥ ( 1-3-3 )</p>
<p>सू - ॥ अक्षरमम्बरान्तधृतेः ॥ ( 1-3-9 )</p>
<p>स्वे महिम्निस्थितत्वं प्राक् ब्रह्मणः प्रतिपादितम् ।<br>
तदन्यस्मिन्नपि परादस्तीत्येतन्निवार्यते ॥ 230 ॥</p>
<p>(पू) गार्गिप्रश्ने स होवाचैतद्वा इत्यादि पठ्यते ।<br>
अत्राक्षरं प्रधानं स्यादस्थूलत्वादिधर्मवत् ॥ 231 ॥</p>
<p>प्रधानेऽक्षरशब्दस्य प्रयोगादक्षरादिति ।<br>
सर्वकार्याधारभूतस्याकाशस्यापि कारणे ॥ 232 ॥</p>
<p>पृष्टे प्रत्युच्यमानं तत्स्यादव्याकृतमक्षरम् ।<br>
(सि) मैवमत्राक्षरपदवाच्यः परमपूरूषः ॥ 233 ॥</p>
<p>आकाशपारभूतस्य प्रधानस्यापि धारणात् ।<br>
यदूर्ध्वमिति चारभ्य कालत्रितयवर्तिनः ॥ 234 ॥</p>
<p>विकारजातस्याधारतया प्रोक्तं न वायुमत् ।<br>
अम्बरं किन्तु तत्पारभूतमव्याकृतं भवेत् ॥ 235 ॥</p>
<p>तदाधारतयोक्तं तदक्षरं न प्रधानकम् ।<br>
सू - ॥ सा च प्रशासनात् ॥ ( 1-3-10 )</p>
<p>तर्हि जीवोस्त्वक्षरं तत्कृत्स्नाचेतनवस्तुनः ॥ 236 ॥</p>
<p>आधारत्वोपपत्तेरित्येष वादो निवार्यते ।<br>
एतस्य वा अक्षरस्येत्यादिनाऽस्याक्षरस्य सा ॥ 237 ॥</p>
<p>धृतिः प्रशासनादेव भवतीत्युपदिश्यते ।<br>
न चेदृक् शासनं बद्धमुक्तयोरपि संभवेत् ॥ 238 ॥</p>
<p>सू - ॥ अन्यभावव्यवृत्तेश्च ॥ ( 1-3-11 )</p>
<p>अदृष्टं द्रष्ट्ट चेत्यादिवाक्यशेषः परात्मतः ।<br>
अन्यत्वमक्षरस्यास्य व्यावर्तयति चोपरि ॥ 239 ॥</p>
<p>ईदृग्गुणविशिष्टान्यसद्भावं वा व्युदस्यति ।<br>
तस्मात्स्वशासनाधीनसर्वधर्ता परः पुमान् ॥ 240 ॥</p>
<p>॥ इत्यक्षराधिकरणम् ॥</p>
<p>॥ ईक्षतिकर्माधिकरणम् ॥ ( 1-3-4 )</p>
<p>सू - ॥ ईक्षतिकर्म व्यपदेशात्सः ॥ ( 1-3-12 )</p>
<p>परस्यान्यैर्दर्शनार्हत्वाभावः प्राक् समीरितः ।<br>
तर्हि दृश्यतयोक्तो न परस्स्यादिति वार्यते ॥ 241 ॥</p>
<p>(पू) प्रश्ने यः पुनरेतं त्रिमात्रेणेत्यादि पठ्यते ।<br>
परं पुरुषं इत्येवं निर्दिष्टोऽत्र चतुर्मुखः ॥ 242 ॥</p>
<p>एकद्विमात्रप्रणवमन्त्रोपासीनयोः क्रमात् ।<br>
मर्त्यलोकाप्त्यन्तरिक्षलोकप्राप्त्यात्मके फले ॥ 243 ॥</p>
<p>उक्त्वा त्रिमात्रोपासीनप्राप्यत्वेन समीरितः ।<br>
अन्तरिक्षात्परो ब्रह्मलोकस्तत्साहचर्यतः ॥ 244 ॥</p>
<p>विरिञ्चलोकस्तत्रस्थेनेक्ष्यमाणस्स एव हि ।<br>
(सि) मैवमीक्षतिकर्मात्र परः पुरुष एव सः ॥ 245 ॥</p>
<p>परादित्यादिवाक्यान्त्यश्लोक ईक्षतिकर्मणः ।<br>
निरुपाधिकशान्तत्वामृतत्वाद्युपदेशतः ॥ 246 ॥</p>
<p>एवं सिद्धे परात्मत्वे ब्रह्मलोकपदं च तत् ।<br>
यत्तत्कवय इत्येवमत्रोक्तं सूरिसेवितम् ॥ 247 ॥</p>
<p>तद्वैकुण्ठस्थानमेव वदतीत्यवगम्यते ।<br>
अन्तरिक्षाव्यवहितो न च लोकोपि वेधसः ॥ 248 ॥</p>
<p>मध्ये स्वर्गादिलोकानां बहूनां संभवादतः ।<br>
अत्रेक्षतेः कर्मतया श्रुतो नारायणः प्रभुः ॥ 249 ॥</p>
<p>॥ इति ईक्षतिकर्माधिकरणम् ॥</p>
<p>॥ दहराधिकरणम् ॥ ( 1-3-5 )</p>
<p>सू - ॥ दहर उत्तरेभ्यः ॥ ( 1-3-13 )</p>
<p>पूर्वं पुरिशयानस्य परात्मत्वं समर्थितम् ।<br>
तस्याकाशपदोक्तस्य स्थाप्यतेऽत्र परात्मता ॥ 250 ॥</p>
<p>(पू) छान्दोग्ये चा थ यदिदमस्मिन्नत्यादि पठ्यते ।<br>
श्रुतोऽत्र दहराकाशो भूताकाशोऽवसीयते ॥ 251 ॥</p>
<p>तत्रैवाकाशशब्दस्य प्रकर्षेण प्रसिद्धितः ।<br>
अन्वेष्टव्याधारतया प्रतीतेश्चेति चेन्न तत् ॥ 252 ॥</p>
<p>(सि) दह्राकाशः परात्माऽत्रोत्तरवाक्योक्तधर्मतः ।<br>
स्वाभाविकात्मत्वमपहतपाप्मत्वप्यथ ॥ 253 ॥</p>
<p>सत्यसङ्कल्पता चाथ सत्यकामत्वमित्यपि ।<br>
परात्मैकान्तधर्मास्ते पठिता वाक्य उत्तरे ॥ 254 ॥</p>
<p>अन्वेष्टव्यान्तरं चात्र तदन्तस्स्थगुणाष्टकम् ।<br>
दह्रं च गुणजातं च प्रस्तुत्याथ द्वयोरपि ॥ 255 ॥</p>
<p>तदन्वेष्टव्यमित्येवमुपास्यत्वं विधीयते ।<br>
यावान्वा अयमाकाशस्तावानि त्यादिवाक्यतः ॥ 256 ॥</p>
<p>दह्रभूताकाशयोश्च स्पष्टं भेदः प्रतीयते ।<br>
अतश्च दहराकाशः परमात्मा न खं भवेत् ॥ 257 ॥</p>
<p>सू - ॥ गतिशब्दाभ्यां तथाहि दृष्टं लिङ्गं च ॥</p>
<p>अस्मिंश्च दहराकाशे चेतनानामजानताम् ।<br>
प्रत्यहं गमनं चाथ गन्तव्यदहरस्य च ॥ 258 ॥</p>
<p>ब्रह्मलोकपदोक्तिश्चेत्युभयं परमात्मताम् ।<br>
बोधयत्यस्य दह्रस्य दृष्टमन्यत्र तद्द्वयम् ॥ 259 ॥</p>
<p>सति संपद्य नेत्येष ब्रह्मलोक इति श्रुतेः ।<br>
किमन्यदृष्ट्या स्यादत्र श्रूयमाणमिदं द्वयम् ॥ 260 ॥</p>
<p>दह्रस्य परमात्मत्वे लिङ्गं पर्याप्तमेव हि ।<br>
सू - ॥ धृतेश्च महिम्नोऽस्यास्मिन्नुपलब्धेः ॥ ( 1-3-15 )</p>
<p>ब्रह्मैकान्ततया सर्ववेदान्तोद्घोषितस्य च ॥ 261 ॥</p>
<p>जगद्धृत्याख्यभूम्नोऽस्मिन् दह्रे संकीर्तनादपि ।<br>
दह्राकाशः परः श्रीमान् नारायण इतीर्यते ॥ 262 ॥</p>
<p>सू - ॥ प्रसिद्धेश्च ॥ ( 1-3-13 )</p>
<p>को ह्येवान्यात्क इत्यादिष्वस्याकाशपदस्य च ।<br>
परात्मनि प्रसिद्धेश्च दह्राकाशः परः पुमान् ॥ 263 ॥</p>
<p>सू - ॥ इतरपरामर्शात्स इति चेन्नासंभवात् ॥ ( 1-3-17 )</p>
<p>(पू) य एष संप्रसादोऽस्मादिति जीवः परेतरः ।<br>
(सि) प्रोक्त एवात्र दहराकाशस्स्यादिति चेन्न तत् ॥ 264 ॥</p>
<p>अस्मिन्नसंभवादुक्तगुणानां दह्रवर्तिनाम् ।<br>
सू - ॥ उत्तराच्चेदाविर्भूतस्वरूपस्तु ॥ ( 1-3-18 )</p>
<p>(पू) प्रजापतेरुत्तरत्र वाक्ये जीवोपि तादृशः ॥ 265 ॥</p>
<p>(सि) ध्वस्तपाप्मत्वादिनोक्तस्तस्माद्दह्रस्स इत्यसत् ।<br>
तिरोहितगुणः पूर्वं ब्रह्मोपासनया ततः ॥ 266 ॥</p>
<p>आविर्भूतस्वरूपस्तु तत्र जीवः प्रकीर्तितः ।<br>
स्वाभाविकगुणो दह्रस्त्वत्रातो नात्र जीवधीः ॥ 267 ॥</p>
<p>सू - ॥ अन्यार्थश्च परामर्शः ॥ ( 1-3-19 )</p>
<p>जीवस्वरूपाविर्भावापादनाख्याग्र्यसंपदः ।<br>
परस्मिन् सूचनायात्र जीवस्य ग्रहणं कृतम् ॥ 268 ॥</p>
<p>सू- ॥ अल्पश्रुतेरिति चेत्तदुक्तम् ॥ ( 1-3-20 )</p>
<p>अल्पमानश्रुतिस्त्वत्र जीवस्यैवोपपद्यते ।<br>
ज्यायसो नेति चेदत्र पूर्वमेवोक्तमुत्तरम् ॥ 169 ॥</p>
<p>सू - ॥ अनुकृतेस्तस्य च ॥ ( 1-3-21 )</p>
<p>परानुकारान्मुक्तस्य गुणाष्टकविशिष्टता ।<br>
अतोऽनुकर्तुर्जीवाच्चाऽनुकार्यो दहरः परः ॥ 270 ॥</p>
<p>सू - ॥ अपि स्मर्यते ॥ ( 1-3-22 )</p>
<p>परोपास्त्याऽस्य जीवस्य तत्साम्यापत्तिरुच्यते ।<br>
इदं ज्ञानमिति स्मृत्यां तह्रो जीवेतरः परः ॥ 271 ॥</p>
<p>॥ इति दहराधिकरणम् ॥</p>
<p>॥ प्रमिताधिकरणम् ॥ ( 1-3-6 )</p>
<p>सू - ॥ शब्दादेव प्रमितः ॥ ( 1-3-23 )</p>
<p>प्रागल्पपरिमाणत्वं परात्मन उदाहृतम् ।<br>
तस्यैवात्राङ्गुष्ठपरिमाणवत्वं निगद्यते ॥ 272 ॥</p>
<p>(पू) अङ्गुष्ठमात्र इत्याद्याः कठवल्लीष्वृचः श्रुताः ।<br>
तत्राङ्गुष्ठप्रमाणोऽयं जीव एवेति निश्चयः ॥ 273 ॥</p>
<p>प्राणाधिपोऽङ्गुष्ठमात्र इत्यादिश्रुतिवाक्यतः ।<br>
जीवात्मनोऽङ्गुष्ठपरिमाणवत्वावबोधनात् ॥ 274 ॥</p>
<p>(सि) मैवमत्राङ्गुष्ठमानप्रमितः परमः पुमान् ।<br>
ईशानो भूतभव्यस्येत्येतदेकान्तशब्दतः ॥ 275 ॥</p>
<p>सू - ॥ हृद्यपेक्षया तु मनुष्याधिकारत्वात् ॥ ( 1-3-24 )</p>
<p>उपासकहृदोऽङ्गुष्ठप्रमाणत्वात्परात्मनः ।<br>
तत्र स्थितेस्तदङ्गुष्ठमानत्वं तदपेक्षया ॥ 276 ॥</p>
<p>शास्त्रस्य तु मनुष्याधिकारत्वात्तदपेक्षया ।<br>
परस्याङ्गुष्ठमानोक्तिर्युक्तिरन्यापि वक्ष्यते ॥ 277 ॥</p>
<p>॥ मध्ये देवताधिकरणम् ॥ 1-3-7 ॥</p>
<p>सू - ॥ तदुपर्यपि बादरायणस्संभवात् ॥ 1-3-25 ॥</p>
<p>ब्रह्मोपासनशास्रं प्राक्प्रोक्तं मर्त्याधिकारकम् ।<br>
देवादीनामस्ति न वेत्यधिकारोऽत्र चिन्त्यते ॥ 278 ॥</p>
<p>(पू) नोपास्तावधिकारोऽस्ति देवादीनामदेहिनाम् ।<br>
देहिनिर्वनीयेऽत्रोपासने न समर्थता ॥ 279 ॥</p>
<p>(सि) मैवं परोपासनं तदमरेष्वपि संभवेत् ।<br>
इत्येवं मन्यते व्यासो भगवान्बादरायणः ॥ 280 ॥</p>
<p>तेषामर्थित्वसामर्थ्यसंभवादर्थिता च सा ।<br>
परमात्मनि कल्याणगुणाब्धौ भोग्यताधिया ॥ 281 ॥</p>
<p>भवत्यथैषां सामर्थ्यमपि संभवति स्वयम् ।<br>
देहेन्द्रियादिमत्त्वेन तद्वत्त्वं सर्वनाकिनाम् ॥ 282 ॥</p>
<p>वेदान्ते श्रूयते सृष्टिस्थले चोपासनस्थले ।<br>
तस्मात्तेषां तयोस्सत्त्वादधिकारोस्त्युपासने ॥ 283 ॥</p>
<p>सू - ॥ विरोधः कर्मणीति चेन्नानेकप्रतिपत्तेर्दर्शनात् ॥ ( 1-3-26 )</p>
<p>देहवत्त्वेपि देवानां विरोधः स्याद्धि कर्मणि ।<br>
बहुयागेषु युगपदाहूतस्यैकनाकिनः ॥ 284 ॥</p>
<p>सान्निध्यासंभवात्सर्वत्रेति चेन्न स्वशक्तितः ।<br>
सौभर्यादौ दृश्यतेऽयं नैकदेहपरिग्रहः ॥ 285 ॥</p>
<p>सू - ॥ शब्द इति चेन्नातः प्रभवात्प्रत्यक्षानुमानाभ्याम् ॥ ( 1-3-27 )</p>
<p>विरोधो वैदिके शब्दे स्यादनित्यार्थयोगतः ।<br>
इन्द्रादिदेवदेहस्यानित्यत्वात्तस्य जन्मनः ॥ 286 ॥</p>
<p>प्राग्विनाशात्परं चैषां शब्दानां वेदवर्तिनाम् ।<br>
अर्थशून्यत्वमथवाऽनित्यत्वमिति चेन्न तत् ॥ 287 ॥</p>
<p>इन्द्रादिशब्दादेवेन्द्राद्यर्थस्य प्रभवात्पुनः ।<br>
नेन्द्राद्या वैदिकाश्शब्दाः प्रवृत्ता व्यक्तिमात्रके ॥ 288 ॥</p>
<p>गवादिशब्दवत्तत्राकृतिवाचितया ततः ।<br>
एकव्यक्तौ विनष्टायां तत्तद्वैदिकशब्दतः ॥ 289 ॥</p>
<p>मनस्स्थिताच्चावगततत्तदर्थः प्रजापतिः ।<br>
अन्यं तदाकृतिं चेन्द्रं सृजतीत्यवगम्यते ॥ 290 ॥</p>
<p>श्रुतिस्मृतिभ्यां तस्मान्न विरोधश्शब्दगोचरः ।<br>
सू - ॥ अत एव च नित्यत्वम् ॥ ( 1-3-28 )</p>
<p>यतो धाता वैदिकाच्च शब्दाज्जातार्थसंस्मृतिः ॥ 291 ॥</p>
<p>मन्त्रादिकृदृषीणामाकृतिशक्त्यादिकं पुनः ।<br>
परामृश्य तदाकारशक्तियुक्तान् तदा तदा ॥ 292 ॥</p>
<p>सृष्ट्वा तत्तन्मन्त्रकृतौ तानेव प्रेरयत्यतः ।<br>
वेदनित्यत्वमेषां च मन्त्रकृत्त्वमपि स्थितम् ॥ 293 ॥</p>
<p>सू -॥ समाननामरूपत्वाच्चावृत्तावप्यविरोधो दर्शनात्स्मृतेश्च ॥ (1-3-29)</p>
<p>कृत्स्ननाशे जगत्सृष्ट्यावृत्तावप्युक्तरीतितः ।<br>
समाननामरूपत्वादविरोधोऽवगम्यताम् ॥ 294 ॥</p>
<p>स पुनर्भगवान् साक्षात् ब्रह्माण्डं च चतुर्मुखम् ।<br>
सृष्ट्वा यथापूर्वमेव सर्ववेदान् स्वहृद्धृतान् ॥ 295 ॥</p>
<p>चतुर्मुखायोपदिश्य सृष्टिकार्ये च पूर्ववत् ।<br>
तं नियुज्य स्वयं चापि नियन्तृत्वेन वर्तते ॥ 296 ॥</p>
<p>पूर्वानुपूर्वीं तामेव स्मृत्वा संस्कारतो दृढात् ।<br>
तयैवोच्चार्यमाणत्वं वेदस्यापौरुषेयता ॥ 297 ॥</p>
<p>नित्यता चेदृशश्चार्थः श्रुतिस्मृत्यवबोधितः ।<br>
देवादीनामतोऽस्त्येवाधिक्रिया ब्रह्मवेदने ॥ 298 ॥</p>
<p>॥ इति देवताधिकरणम् ॥</p>
<p>॥ अथ मध्वधिकरणम् ॥ ( 1-3-8 )</p>
<p>पू -सू - ॥ मध्वादिष्वसंभवादनधिकारं जैमिनिः ॥ ( 1-3-30 )</p>
<p>अधिकारोऽस्ति देवानां ब्रह्मविद्यास्वितीरितम् ।<br>
तदसंभवशङ्का च तद्विशेषे निरस्यते ॥ 299 ॥</p>
<p>(पू) वस्वादित्यादिदेवानां प्राप्तानां वसुतादिकम् ।<br>
तत्प्रापकेषु मध्वादिष्वर्थितादेरसंभवात् ॥ 300 ॥</p>
<p>अधिकाराभावमत्र मन्यते जैमिनिर्गुरुः ।<br>
ये यासु विद्यासूपास्या नह्यत्रैषामधिक्रिया ॥ 301 ॥</p>
<p>पू-सू- ॥ ज्योतिषि भावाच्च ॥ ( 1-3-31 )</p>
<p>ब्रह्मण्युपस्तिरुक्तात्र तं देवा इति नाकिनाम् ।<br>
साधारण्येन सिद्धायां तस्यां विबुधमर्त्ययोः ॥ 302 ॥</p>
<p>विशिष्य श्रवणं त्वेषां ब्रह्मान्योपास्त्यनुष्ठितिम् ।<br>
निवारयत्यतस्तेषां मध्वादिष्वनधिक्रिया ॥ 303 ॥</p>
<p>सि-सू- ॥ भावं तु बादरायणोऽस्ति हि ॥ ( 1-3-32 )</p>
<p>वस्वादीनां च मध्वादौ भगवान् बादरायणः ।<br>
मन्यतेऽधिक्रियायोगं वस्वादय इमे सुराः ॥ 304 ॥</p>
<p>कल्पान्तरेपि संप्राप्य मध्ये वस्वादितापदम् ।<br>
अन्ते ब्रह्मप्राप्तुकामा मधुविद्यात्मिकामिमाम् ॥ 305 ॥</p>
<p>ब्रह्मविद्यामधिष्ठाय स्वावस्थं ब्रह्म नित्यशः ।<br>
अर्हन्त्युपासितुं तस्मात्तेषामत्रास्त्यधिक्रिया ॥ 306 ॥</p>
<p>॥ इति मध्वधिकरणम् ॥</p>
<p>॥ अथ अपशूद्राधिकरणम् ॥ ( 1-3-9 )</p>
<p>सू - ॥ शुगस्य तदनादरश्रवणात्तदाऽऽद्रवणात्सूच्यते हि ॥ (1-3-33)</p>
<p>ब्रह्मविद्याधिक्रियोक्ता देवानां योग्यतान्वयात् ।<br>
शूद्रस्याप्यधिकारोऽस्तु तत्सत्वादिति वार्यते ॥ 307 ॥</p>
<p>(पू) शूद्रस्याप्यधिकारोऽत्र ब्रह्मविद्यासु विद्यते ।<br>
श्रौतधीविरहेप्यस्य पुराणश्रवणादिना ॥ 308 ॥</p>
<p>ब्रह्मस्वरूपतद्ध्यानप्रकारज्ञानसंभवात् ।<br>
मुमुक्षुतासंभवाच्च सामर्थ्यार्थित्वसंभवात् ॥ 309 ॥</p>
<p>तस्माज्जानश्रुतिं रैक्वश्शूद्रेत्यामन्त्र्य तस्य हि ।<br>
(सि) उपादिशद्ब्रह्मविद्यामिति वादोऽसमञ्जसः ॥ 310 ॥</p>
<p>जानश्रुतेर्हंसनिन्दावाक्यानुश्रवणाद्गुरुम् ।<br>
तदैव रैक्वं प्रत्येवाद्रवणात्सूच्यतेऽस्य शुक् ॥ 311 ॥</p>
<p>तामुद्दिश्यैव शूद्रेति गुरूक्तिर्नतु जातितः ।<br>
वेदान्तवाक्यजनितविज्ञानस्यैव वेदने ॥ 312 ॥</p>
<p>उपायत्वश्रुतेस्तस्य शूद्रजातावसंभवात् ।<br>
अर्थित्वसंभवेप्यस्य सामर्थ्यं तु न विद्यते ॥ 313 ॥</p>
<p>पुराणश्रवणानुज्ञा कृता पापप्रशान्तये ।<br>
शूद्रस्यातः परोपास्तौ सर्वथा नास्त्यधिक्रिया ॥ 314 ॥</p>
<p>सू - ॥ क्षत्रियत्वगतेश्च ॥ ( 1-3-34 )</p>
<p>जानश्रुतेश्च शुश्रूषोर्बहुदायीति वाक्यतः ।<br>
क्षत्रियत्वप्रतीतेश्च तदाह्वानं न जातितः ॥ 315 ॥</p>
<p>सू - ॥ उत्तरत्र चैत्ररथेन लिङ्गात् ॥ ( 1-3-35 )</p>
<p>अस्यां संवर्गविद्यायामुत्तराख्यायिकास्थले ।<br>
क्षत्रियस्यैव सम्बन्धो ब्राह्मणेतरजातिषु ॥ 316 ॥</p>
<p>अभिप्रतारिणश्चैत्ररथाख्यस्य प्रतीयते ।<br>
जानश्रुतिरतश्चात्र रैक्वान्यः क्षत्रियो मतः ॥ 317 ॥</p>
<p>कापेयसाहचर्याच्च ज्ञायतेऽभिप्रतारिणः ।<br>
अन्यत्र दर्शनाच्चैत्ररथता राजतापि च ॥ 318 ॥</p>
<p>सू - ॥ संस्कारपरामर्शात्तदभावाभिलापाश्च ॥ ( 1-3-36 )</p>
<p>विद्योपदेशवाक्येषु संस्कारस्याभिमर्शनात् ।<br>
शूद्रस्य तदभावाच्च नाधिकारोऽत्र विद्यते ॥ 319 ॥</p>
<p>सू - ॥ तदभावनिर्धारणे च प्रवृत्तेः ॥ ( 1-3-37 )</p>
<p>जाबालस्य च शुश्रूषोश्शूद्रत्वाभावनिच्चये ।<br>
स्थिते सत्येवोपदेशप्रवृत्तेर्नास्य योग्यता ॥ 320 ॥</p>
<p>सू - ॥ श्रवणाध्ययनार्थप्रतिषेधात् ॥ ( 1-3-38 )</p>
<p>शूद्रस्य वेदश्रवणाध्ययनादीनि सर्वथा ।<br>
निषिध्यन्ते ततस्तस्य नाधिकारोऽस्त्युपासने ॥ 321 ॥</p>
<p>सू - ॥ स्मृतेश्च ॥ ( 1-3-39 )</p>
<p>न चास्योपदिशेद्धर्ममित्यादिस्मृतिवाक्यतः ।<br>
श्रवणादिनिषेधश्च स्पष्टो नातोऽस्य योग्यता ॥ 322 ॥</p>
<p>॥ इत्यपशूद्राधिकरणम् ॥</p>
<p>॥ अथ प्रमिताधिकरणशेषः ॥</p>
<p>सू - ॥ कम्पनात् ॥ ( 1-3-40 )</p>
<p>प्रासङ्गिकं समाप्याथ प्रकृतस्य परात्मताम् ।<br>
अङ्गुष्ठप्रमितस्यैव वक्तुं युक्तिः प्रदर्श्यते ॥ 323 ॥</p>
<p>कठेऽत्र यदिदं किञ्चेत्यादिनाभिहिताद्भयात् ।<br>
अङ्गुष्ठप्रमितप्राणशब्दवाच्योत्थितात्सदा ॥ 324 ॥</p>
<p>वज्रादिवोद्यतात्सर्वदेवानां कम्पनाद्भृशम् ।<br>
अङ्गुष्ठप्रमितस्तादृक्स्वभावः परमः पुमान् ॥ 325 ॥</p>
<p>सू - ॥ ज्योतिर्दर्शनात् ॥ ( 1-3-41 )</p>
<p>न तत्र सूर्य इत्यादिवाक्योक्तस्य स्थलेऽत्र च ।<br>
सर्वभासां कारणस्य परासाधारणस्य च ॥ 326 ॥</p>
<p>ज्योतिषो दर्शनान्नित्यनिर्गतातिशयस्य च ।<br>
अङ्गुष्ठप्रमितः श्रीमान् नारायण इतीर्यते ॥ 327 ॥</p>
<p>॥ इत्यङ्गुष्ठप्रमिताधिकरणम् ॥</p>
<p>॥ अर्थान्तरत्वादिव्यपदेशाधिकरणम् ॥ ( 1-3-10 )</p>
<p>सू - ॥ आकाशोऽर्थान्तरत्वादिव्यपदेशात् ॥ ( 1-3-42 )</p>
<p>सामन्याकाशशब्दस्य श्रुतस्य दहरान्तिके ।<br>
आशङ्क्यार्थो जीव इति परमात्मेति साध्यते ॥ 328 ॥</p>
<p>(पू) साम्न्याकाशो हवै नामरूपयोरिति पठ्यते ।<br>
अत्राकाशो मुक्तजीवस्तस्यैव प्रस्तुतत्वतः ॥ 329 ॥</p>
<p>(सि) धूत्वेत्युत्तरवाक्ये चेत्येवं वादो न युज्यते ।<br>
अत्राकाशो नामरूपनिर्वोढा परमः पुमान् ॥ 330 ॥</p>
<p>नामरूपास्पर्शरूपार्थान्तरत्वोपदेशतः ।<br>
तन्नामरूपकर्तृत्वं बद्धमुक्तोभयात्मतः ॥ 331 ॥</p>
<p>अर्थान्तरत्वं वक्त्यस्य बद्धस्तद्भागुपाधितः ।<br>
तन्निर्वोढा न मुक्तोऽपि जगद्व्यापारदूरगः ॥ 332 ॥</p>
<p>अनेन जीवेनेत्यादिवाक्यैस्तु परमात्मनः ।<br>
निर्वोढृत्वं तयोर्नामरूपयोः प्रतिपादितम् ॥ 333 ॥</p>
<p>धूत्वेत्यत्राभिसंभाव्यतयैव प्रकृतः परः ।<br>
तस्मादत्राकाशशब्दवाच्यो नारायणः प्रभुः ॥ 334 ॥</p>
<p>सू - ॥ सुषुप्त्युत्क्रान्त्योर्भेदेन ॥ ( 1-3-43 )</p>
<p>(पू) ऐक्योपदेशाद्भेदस्य नेहेति च निषेधतः ।<br>
(सि) जीवादर्थान्तरो ब्रह्म नेति वादो निरस्यते ॥ 335 ॥</p>
<p>सुषुप्त्युत्क्रान्तिकालेषु प्राज्ञेनेत्यादिवाक्ययोः ।<br>
उक्तजीवपरिष्वङ्गारोहयोः प्रत्यगात्मतः ॥ 336 ॥</p>
<p>परस्य भेदेनोक्तेश्च तदन्योऽस्ति परः पुमान् ।<br>
स्वेनैव परिरंभादिस्स्वपतो हि न संभवेत् ॥ 337 ॥</p>
<p>सू - ॥ पत्यादिशब्देभ्यः ॥ ( 1-3-44 )</p>
<p>अत्र सर्वस्याधिपतिरिति वाक्ये परात्मनि ।<br>
प्राज्ञे श्रुतेभ्यः पत्यादिशब्देभ्यः प्रत्यगात्मतः ॥ 338 ॥</p>
<p>विलक्षणोऽयमैक्योक्तिस्तथा भेदनिषेधवाक् ।<br>
सर्वस्य ब्रह्मकार्यत्वप्रयुक्तेति समर्थितम् ॥ 339 ॥</p>
<p>॥ इत्यर्थान्तरत्वादिव्यपदेशाधिकरणम् ॥</p>
<p>॥ इति प्रथमाध्याये तृतीयः पादः ॥</p>
<p>॥ अथ चतुर्थः पादः ॥</p>
<p>॥ आनुमानिकाधिकरणम् ॥ ( 1-4-1 )</p>
<p>सू - आनुमानिकमप्येकेषामिति चेन्न शरीररूपकविन्यस्तगृहीतेर्दर्शयति च ॥ ( 1-4-1 )</p>
<p>पूर्वत्र स्पष्टजीवादिलिङ्गवाक्यं विचारितम् ।<br>
अत्रात्यन्तस्पष्टजीवलिङ्गवाक्यं विचार्यते ॥ 340 ॥</p>
<p>अत्यन्तस्पष्टजीवादिलिङ्गवाक्यविचारणात् ।<br>
लक्षणस्य ब्रह्मभिन्नेऽतिव्याप्तिर्वार्यतेऽत्र च ॥ 341 ॥</p>
<p>पूर्वं जीवात्परः कश्चित् नेति वादो निराकृतः ।<br>
अत्र प्रकारान्तरेण प्रवृत्तस्स निवार्यते ॥ 342 ॥</p>
<p>(पू) महतः परमव्यक्तमिति मन्त्रे कठश्रुतेः ।<br>
अव्यक्तशब्देनोक्तं तत् - प्रधानमपि कारणम् ॥ 343 ॥</p>
<p>तत्तन्त्रप्रत्यभिज्ञानात्पुरुषात्पञ्चविंशकात् ।<br>
पुरुषान्न परं किञ्चिदित्यन्यस्य च वारणात् ॥ 344 ॥</p>
<p>(सि) इति चेन्न रथत्वेन शरीरं यद्धि रूपितम् ।<br>
तद्ग्राह्यव्यक्तशब्दोऽतः नाशब्दं तन्न कारणम् ॥ 345 ॥</p>
<p>आत्मानं रथिनं विद्धीत्यादिपूर्वोक्तमन्त्रतः ।<br>
उपासनोपायभूता आत्मदेहादयः क्रमात् ॥ 346 ॥</p>
<p>रूपिता ये रथित्वाद्यैर्वशीकार्यत्व एष्वथ ।<br>
पराः प्रोक्ता इन्द्रियेभ्यः परा इत्यादिमन्त्रतः ॥ 347 ॥</p>
<p>तत्रेन्द्रियादयस्ते च स्वस्वशब्देन भाषिताः ।<br>
शरीरं तु रथत्वेन रूपितं न स्वशब्दतः ॥ 348 ॥</p>
<p>परिशेषात्पूर्वमुक्तवाक्यस्थाव्यक्तशब्दतः ।<br>
तदेव गृह्यतेऽतोऽत्र नैव तन्त्राभिमर्शनम् ॥ 349 ॥</p>
<p>न पञ्चविंशकः प्रोक्तः पुरुषः पर इत्यतः ।<br>
वशीकार्ये परां काष्ठां गतः प्राप्यः परः पुमान् ॥ 350 ॥</p>
<p>इममर्थं वाक्यशेषः प्रदर्शयति च स्फुटम् ।<br>
यच्छेद्वाङ्मनसी प्राज्ञस्तद्यच्छेज्ज्ञान इत्यपि ॥ 351 ॥</p>
<p>सू-सूक्ष्मं तु तदर्हत्वात् ॥ ( 1-4-2 )</p>
<p>शरीरावस्थमव्यक्तमेव कार्यार्हमित्यतः ।<br>
शरीरमेव तेनेहाऽव्यक्तशब्देन गृह्यते ॥ 352 ॥</p>
<p>सू - ॥ तदधीनत्वादर्थवत् ॥ ( 1-4-3 )</p>
<p>परमात्मशरीरत्वात्तदधीनतयाऽर्थवत् ।<br>
भूतसूक्ष्ममिति ह्यत्राव्यक्तशब्देन गृह्यते ॥ 353 ॥</p>
<p>सू - ॥ ज्ञेयत्वावचनाच्च ॥ ( 1-4-4 )</p>
<p>यदि तन्त्रप्रक्रिया स्यात् व्यक्ताव्यक्तेति तद्गिरः ।<br>
वक्तव्या ज्ञेयताऽस्यापि नोक्ता साऽतो न सा मता ॥ 354 ॥</p>
<p>सू - वदतीति चेन्न प्राज्ञो हि प्रकरणात् ॥ ( 1-4-5 )</p>
<p>(पू) अशब्दमिति वाक्येनाऽव्यक्तस्य ज्ञेयतोच्यते ।<br>
(सि) नैवं प्राज्ञस्य तत्रोक्तेस्तस्यैव प्रकृतत्वतः ॥ 355 ॥</p>
<p>सू - ॥ त्रयाणामेव चैवमुपन्यासः प्रश्नश्च ॥ ( 1-4-6 )</p>
<p>अत्र प्रकरणे येयमित्यारभ्यासमाप्तितः ।<br>
उपास्योपासनोपासितॄणां ज्ञेयतया बहुः ॥ 356 ॥</p>
<p>उपन्यासस्तथा प्रश्नस्त्रयाणामेव दृश्यते ।<br>
तस्मादव्यक्तस्य नेह ग्रहणं तान्त्रिकस्य हि ॥ 357 ॥</p>
<p>सू - ॥ महद्वच्च ॥ ( 1-4-7 )</p>
<p>बुद्धेरात्मा महानित्यत्रात्मशब्दात् यथा महान् ।<br>
न गृह्यते तथाऽव्यक्तशब्देनापि न तान्त्रिकम् ॥ 358 ॥</p>
<p>॥ चमसाधिकरणम् ॥ ( 1-4-2 )</p>
<p>सू - ॥ चमसवदविशेषात् ॥ ( 1-4-8 )</p>
<p>अव्यक्ताख्यप्रधानस्य स्वतन्त्रत्वं निराकृतम् ।<br>
अजामन्त्रेण तत्सिद्धिरित्याशंक्य निरस्यते ॥ 359 ॥</p>
<p>(पू) श्वेताश्वतरवेदेऽजामेकामित्यादि पठ्यते ।<br>
तत्राजा तन्त्रसिद्धा स्यादकार्यत्वश्रुतेस्तथा ॥ 360 ॥</p>
<p>स्वातन्त्र्येण प्रजानां च स्रष्टृत्वश्रवणादपि ।<br>
(सि) मैवमब्रह्मात्मिकाजा कारणत्वेन नोच्यते ॥ 361 ॥</p>
<p>जन्मायोगश्रुतेरेव नियमो नहि तद्ग्रहे ।<br>
यथार्वाग्बिल इत्यादौ चमसाख्ये च साधने ॥ 362 ॥</p>
<p>श्रुतेपि वाक्यशेषेण शिरसश्चमसत्वधीः ।<br>
तथात्र तन्त्रसिद्धाजाग्रहणे न नियामकम् ॥ 363 ॥</p>
<p>सृष्टेर्हेतुत्वमेवोक्तं न स्वातन्त्र्यमिहोच्यते ।<br>
सू - ॥ ज्योतिरुपक्रमा तु तथा ह्यधीयत एके ॥ ( 1-4-9 )</p>
<p>ब्रह्मकारणिकैवैषाऽजा तथा तैत्तिरीयकाः ॥ 364 ॥</p>
<p>अधीयतेऽणोरणीयानित्यारभ्य परात्मतः ।<br>
सर्वोत्पत्त्या तदात्मत्ववादिमन्त्रगणस्थले ॥ 365 ॥</p>
<p>अजामेकामिति प्रोक्ताजा परात्मात्मिकैव सा ।<br>
सू - ॥ कल्पनोपदेशाच्च मध्वादिवदविरोधः ॥ ( 1-4-10 )</p>
<p>अस्मान्मायीति वाक्येन सृष्टेरत्रोपदेशतः ॥ 366 ॥</p>
<p>अजात्वब्रह्मकार्यत्वधर्मयोर्न परस्परम् ।<br>
विरोधो, लयकाले तु नामरूपे विहाय तत् ॥ 367 ॥</p>
<p>ब्रह्मदेहतया तिष्ठत्यचिद्वस्त्वजता ततः ।<br>
भजमाना सृष्टिकाले ते अजा ब्रह्महेतुका ॥ 368 ॥</p>
<p>आदित्यस्य यथा सृष्टौ मधुत्वं कार्यता तथा ।<br>
तस्यैव लयकाले तु सूक्ष्मस्थितिरकार्यता ॥ 369 ॥</p>
<p>॥ इति चमसाधिकरणम् ॥</p>
<p>॥ सङ्ख्योपसङ्ग्रहाधिकरणम् ॥ ( 1-4-3 )</p>
<p>सू - ॥ न संख्योपसङ्ग्रहादपि नानाभावादतिरेकाच्च ॥ ( 1-4-11 )</p>
<p>प्रास्तमब्रह्मात्मकत्वमजाया हेत्वभावतः ।<br>
यस्मिन्नित्यत्र तल्लिङ्गमस्तीत्येतन्निरस्यते ॥ 370 ॥</p>
<p>(पू) यस्मिन्पञ्चेति मन्त्रोऽस्ति बृहदारण्यकश्रुतौ ।<br>
एष मन्त्रस्सांख्यतन्त्रतत्त्वबोधक इष्यते ॥ 371 ॥</p>
<p>पञ्चविंशतिसंख्याकतन्त्रतत्त्वप्रतीतितः ।<br>
मोक्षाधिकारादेतानि तान्त्रिकाणीति निश्चयः ॥ 372 ॥</p>
<p>(सि) मैवं, यस्मिन्पञ्च पञ्चजना इत्यादिवाक्यतः ।<br>
पञ्चविंशतिसंख्योपसंग्रहादपि तत्पदात् ॥ 373 ॥</p>
<p>नात्र तन्त्रप्रतीतिस्स्यादेषां तेभ्यः पृथक्त्वतः ।<br>
यस्मिन्निति पदप्रोक्तब्रह्माश्रयतया सदा ॥ 374 ॥</p>
<p>तेषां ब्रह्मात्मकत्वं हि ज्ञायते चातिरेकतः ।<br>
यच्छब्दवाच्यश्चाकाशश्चाधिको पञ्चविंशतेः ॥ 375 ॥</p>
<p>संख्यासंग्रह एवात्र नास्तीति ज्ञाप्यतेऽपिना ।<br>
अत्र पञ्चजनाभिख्याः पञ्च सन्तीति कथ्यते ॥ 376 ॥</p>
<p>सू - ॥ प्राणादयो वाक्यशेषात् ॥ ( 1-4-12 )</p>
<p>पञ्च प्राणादयः पञ्चजना ब्रह्माश्रया इति ।<br>
प्राणस्य प्राणमित्यादिवाक्यशेषात्प्रतीयते ॥ 377 ॥</p>
<p>सू - ज्योतिषैकेषामसत्यन्ने ॥ ( 1-4-13 )</p>
<p>असत्यन्नेपि काण्वानां पाठे पञ्चजना इमे ।<br>
इन्द्रियाणीति बुध्येत ज्योतिश्शब्दात्पुरोदितात् ॥ 378 ॥</p>
<p>प्रकाशकानां ब्रह्मोक्त्वा प्रकाशकमनन्तरम् ।<br>
पञ्चपञ्चेत्युक्तितस्स्युस्तादृश्येवेन्द्रियाणि हि ॥ 379 ॥</p>
<p>अतो यस्मिन्पञ्च पञ्चेत्यादिना परमात्मनि ।<br>
अक्षभूतस्थितिप्रोक्तेर्नैव कथ्येत तान्त्रिकम् ॥ 380 ॥</p>
<p>॥ इति संख्योपसंग्रहाधिकरणम् ॥</p>
<p>॥ कारणत्वाधिकरणम् ॥ ( 1-4-4 )</p>
<p>सू - ॥ कारणत्वेन चाकाशादिषु यथाव्यपदिष्टोक्तेः ॥ ( 1-4-14 )</p>
<p>अब्रह्मात्मप्रधानस्य कारणत्वमवैदिकम् ।<br>
इत्युक्तं तत्र वेदानामैककण्ठ्योक्तिरस्यते ॥ 381 ॥</p>
<p>(पू) सदेवेत्यसदेवेति क्वचिदव्याकृतं तथा ।<br>
उच्यते कारणं वस्तु वाक्यैः कारणबोधिभिः ॥ 382 ॥</p>
<p>ब्रह्मणः कारणत्वे तु सत्त्वासत्त्वादिबाधतः ।<br>
सर्ववाक्यैककण्ठ्यं न भवेत् , तन्त्रोदिते पुनः ॥ 383 ॥</p>
<p>सत्त्वासत्त्वाव्याकृतत्वान्यासते कालभेदतः ।<br>
अनादित्वात्सृष्टिकाले परिणामित्वतस्तथा ॥ 384 ॥</p>
<p>नामरूपवियोगेनाव्यक्तत्वात्प्रलये ततः ।<br>
(सि) कारणं तत्प्रधानं स्यादिति वादोऽसमञ्जसः ॥ 385 ॥</p>
<p>सर्वज्ञत्वाद्युक्तधर्मविशिष्टस्यैव सर्वदा ।<br>
अकाशादिषु कार्येषु कारणत्वेन कीर्तनात् ॥ 386 ॥</p>
<p>ब्रह्मैव कारणमिति सर्ववाक्यैर्विनिश्चयः ।<br>
सत्यं ज्ञानमिति श्रुत्या प्रकृतस्य विपश्चितः ॥ 387 ॥</p>
<p>सर्वेषूत्तरवाक्येषु सम्बन्धः परिदृश्यते ।<br>
एवमेव हि सर्वत्र, तस्मात् ब्रह्मैव कारणम् ॥ 388 ॥</p>
<p>सू - ॥ समाकर्षात् ॥ ( 1-4-15 )</p>
<p>प्राक् सोकामयतेत्युक्तब्रह्मणस्सृजतो जगत् ।<br>
असद्वा इदमित्यत्र, तद्धेत्युक्तस्य चोपरि ॥ 389 ॥</p>
<p>स एष इति वाक्ये च समाकर्षादसत्पदम् ।<br>
अव्याकृतपदं चाह ब्रह्माव्यक्तशरीरकम् ॥ 390 ॥</p>
<p>तथा ब्रह्मात्मशब्दौ च न प्रधानावबोधकौ ।<br>
कारणत्वप्रसङ्गोऽतः प्रधानस्य न विद्यते ॥ 391 ॥</p>
<p>॥ इति कारणत्वाधिकरणम् ॥</p>
<p>॥ जगद्वाचित्वाधिकरणम् ॥ (1-4-5 )</p>
<p>सू - ॥ जगद्वाचित्वात् ॥ ( 1-4-16 )</p>
<p>सर्वत्र चेतनस्यैव जगत्कारणतोच्यते ।<br>
इत्युक्तं प्राक् , चेतनस्स कर्मिजीवो न चेतरः ॥ 392 ॥</p>
<p>तेनाधिष्ठितमेवैतत्प्रधानं हेतुरिष्यते ।<br>
इत्यसौ सांख्यवादोऽत्राधिकृतौ विनिवार्यते ॥ 393 ॥</p>
<p>(पू) कौषीतकीश्रुतौ यो वै बालाक इति पठ्यते ।<br>
वेदितव्यतयात्रोक्तः वियुक्तः प्रकृतेः पुमान् ॥ 394 ॥</p>
<p>यस्यवैतदितिश्रुत्या कर्मसम्बन्धितोक्तितः ।<br>
ब्रह्मणस्तु च तद्योगः पुण्यपापात्मकर्मणि ॥ 395 ॥</p>
<p>रूढत्वात्कर्मशब्दस्य तदेवात्रोक्तमित्यतः ।<br>
(सि) कर्मिजीवाधिष्टितैतत्प्रधानं हेतुरित्यसत् ॥ 396 ॥</p>
<p>यस्य वैतत्कर्म स इत्युक्तकर्मपदस्य च ।<br>
ब्रह्मकार्यजगद्वाचित्वान्न सांख्योक्तपुंग्रहः ॥ 397 ॥</p>
<p>बालाकिना ब्रह्मतया प्रोक्तादित्यादिकर्मिणाम् ।<br>
तत्त्वं निराकृत्य, परज्ञापनायैव भाषिते ॥ 398 ॥</p>
<p>वाक्येऽस्मिन्कर्मशब्देन पुण्यपापादि नोच्यते ।<br>
अज्ञातज्ञापनासिद्धेः कार्यं क्रियत इत्यतः ॥ 399 ॥</p>
<p>प्राक् प्रस्तुतादित्यमुखजगद्वाच्येतदित्यपि ।<br>
अतश्चैतज्जगत्कृत्स्नं यस्य कार्यं परात्मनः ॥ 400 ॥</p>
<p>नारायणस्स एवात्र वेदितव्यतयोच्यते ।<br>
सू - ॥ जीवमुख्यप्राणलिङ्गान्नेति चेत्तद्वचाख्यातम् ॥ 1-4-17 ॥</p>
<p>(पू) एवमेवेत्यत्र वाक्ये भोक्तुर्जीवस्य लिङ्गतः ॥ 401 ॥</p>
<p>अथास्मिन्प्राण इत्यादौ मुख्यप्राणस्य चान्वयात् ।<br>
(सि) नायं परात्मेति चेत्प्राक् परिहारोऽस्य दर्शितः ॥ 402 ॥</p>
<p>उपक्रमादिना ब्रह्मपरत्वे निश्चिते सति ।<br>
सर्वं तदनुरोधेन नेयं लिङ्गमितीरितम् ॥ 403 ॥</p>
<p>प्रातर्दने जीवमुख्यप्राणलिङ्गप्रकीर्तनम् ।<br>
तत्तच्छरीरकब्रह्मोपासार्थमिति भाषितम् ॥ 404 ॥</p>
<p>इह चास्मिन् प्राण इति सामानाधिकरण्यतः ।<br>
प्राणान्तर्याम्युपास्त्यर्थं युक्तं प्राणप्रकीर्तनम् ॥ 405 ॥</p>
<p>सू ॥ अन्यार्थं तु जैमिनिः प्रश्नव्याख्यानाभ्यामपि चैवमेके ॥ (1-4-18)</p>
<p>देहातिरिक्तजीवस्य सद्भावप्रतिपादनम् ।<br>
तदन्यब्रह्मसद्भावज्ञापनायेति जैमिनिः ॥ 406 ॥</p>
<p>क्वैष एतदिति प्रश्नादथास्मिन्प्राण इत्यतः ।<br>
सता सोम्येत्यादिवाक्यसमार्थोत्तरवाक्यतः ॥ 407 ॥</p>
<p>एके च शाखिनस्तस्मिन् शेत इत्यवसानगम् ।<br>
परात्मविषयं वाक्यं संवादेऽस्मिन्पठन्ति हि ॥ 408 ॥</p>
<p>॥ इति जगद्वाचित्वाधिकरणम् ॥</p>
<p>॥ वाक्यान्वयाधिकरणम् ॥</p>
<p>सू - ॥ वाक्यान्वयात् ॥ ( 1-4-19 )</p>
<p>पूर्वत्र कर्मशब्दस्य जगदर्थकताश्रयात् ।<br>
वाक्यस्य भोक्तृपरता निरस्ताधिकृतौ त्विह ॥ 409 ॥</p>
<p>कर्मजन्यफलात्तैव साक्षात्संप्रतिपाद्यते ।<br>
तत्परत्वं च वाक्यस्य युक्तमित्येतदस्यते ॥ 410 ॥</p>
<p>(पू) न वा अरे पत्युरिति बृहदारण्यकश्रुतौ ।<br>
द्रष्टव्यत्वेन संप्रोक्तः पुरुषस्तान्त्रिको मतः ॥ 411 ॥</p>
<p>पतिजायापुत्रवित्तपश्वादिप्रियतान्वयात् ।<br>
जीवप्रतीतिरस्त्यादौ तथा मध्यावसानयोः ॥ 412 ॥</p>
<p>वियुक्ताचिद्धर्मजीवस्वरूपज्ञानमेव हि ।<br>
तन्त्रेऽमृतत्वहेतुत्वेनोच्यतेऽतोऽत्र तादृशम् ॥ 413 ॥</p>
<p>स्वरूपममृतत्वाय द्रष्टव्यत्वेन कथ्यते ।<br>
(सि) अतः प्रधानं तद्युक्तं विश्वकारणमित्यसत् ॥ 414 ॥</p>
<p>समन्वयादत्र कृत्स्नवाक्यस्य परमात्मनि ।<br>
द्रष्टव्यत्वेन निर्दिष्टस्स एव परमः पुमान् ॥ 415 ॥</p>
<p>जीवस्य स्वेष्टसंपत्त्यै यतः पत्यादयः प्रियाः ।<br>
तद्वियुक्तमतो ध्येयं रूपं सन्त्यज्य तान्प्रियान् ॥ 416 ॥</p>
<p>असङ्गतेयमुक्तिस्स्यादन्वेष्टव्यं प्रियं हि तत् ।<br>
पत्यादीनां स्वकामाय न स्युः पत्यादयः प्रियाः ॥ 417 ॥</p>
<p>आत्मनस्तु हि कामायेत्युक्त्वाऽऽत्मा वा अरे इति ।<br>
द्रष्टव्यत्वेन निर्दिष्टो जीवान्यः पर एव सः ॥ 418 ॥</p>
<p>स्वीयान्प्रति प्रियत्वं च पत्यादीनां यदिच्छया ।<br>
स परस्सत्यसङ्कल्पोऽतिप्रियः पुरुषोत्तमः ॥ 419 ॥</p>
<p>सू - ॥ प्रतिज्ञासिद्धेर्लिङ्गमाश्मरथ्यः ॥ ( 1-4-20 )</p>
<p>सर्वज्ञानप्रतिज्ञायास्सिद्धेर्लिङ्गमिदं मतम् ।<br>
यज्जीववाचिभिश्शब्दैः परमात्माभिभाषणम् ॥ 420 ॥</p>
<p>यदि जीवः परात्मैव न तत्कार्यतया भवेत् ।<br>
तदा परात्मविज्ञानात् जीवज्ञानं न संभवेत् ॥ 421 ॥</p>
<p>उत्पत्तिश्च लयश्चास्य ज्ञायते परमात्मतः ।<br>
अतः परोक्तिर्जीवात्मशब्देनेत्याश्मरथ्यकः ॥ 422 ॥</p>
<p>सू - ॥ उत्क्रमिष्यत एवंभावादित्यौडुलोमिः ॥ ( 1-4-21 )</p>
<p>जीवस्य ब्रह्मकार्यत्वे बहुदोषप्रसङ्गतः ।<br>
न जायत इति श्रुत्या तस्य नित्यत्वसिद्धितः ॥ 423 ॥</p>
<p>पूर्वत्रोक्तमयुक्तं तस्योत्क्रमिष्यत एव हि ।<br>
ब्रह्मभावाज्जीवशब्देनोक्तिरित्यौडुलोमिकः ॥ 424 ॥</p>
<p>सू - ॥ अवस्थितेरिति काशकृत्स्नः ॥ ( 1-4-22 )</p>
<p>अनेकदोषदुष्टत्वादेतदप्यसमञ्जसम् ।<br>
शरीरभूते जीवात्मन्यात्मत्वेन परात्मनः ॥ 425 ॥</p>
<p>अवस्थितेरस्य जीवशब्देन प्रतिपादनम् ।<br>
अन्तर्यामिब्राह्मणे च तथान्यत्र श्रुतावपि ॥ 426 ॥</p>
<p>चिदचिद्भ्यां शरीरित्वं ब्रह्मणो घुष्यते मुहुः ।<br>
वक्त्येवं काशकृत्स्नोऽदस्सूत्रकर्तुर्मतं प्रियम् ॥ 427 ॥</p>
<p>॥ इति वाक्यान्वयाधिकरणम् ॥</p>
<p>॥ प्रकृत्यधिकरणम् ॥ ( 1-4-7 )</p>
<p>सू - ॥ प्रकृतिश्च प्रतिज्ञादृष्टान्तानुपरोधात् ॥ ( 1-4-23 )</p>
<p>यदभ्युपगतं पूर्वं जगत्प्रति परात्मनः ।<br>
उपादानत्वमेतन्न स्यादित्येतन्निवार्यते ॥ 428 ॥</p>
<p>(पू) निमित्तमेव जगतो नोपादानं भवेत्परः ।<br>
लोके तयोः कारणयोर्भेदनैयत्यदर्शनात् ॥ 429 ॥</p>
<p>अस्मान्मायीत्यादिवाक्यैर्भेदस्य प्रदिपादनात् ।<br>
ब्रह्मणो निर्विकारत्वश्रुतिबाधादपीत्यसत् ॥ 430 ॥</p>
<p>(सि) सर्वज्ञानप्रतिज्ञानदृष्टान्तानुपरोधतः ।<br>
निमित्तमात्रं न ब्रह्मोपादानं च जगत्प्रति ॥ 431 ॥</p>
<p>ब्रह्मविज्ञानेन सर्वविज्ञानात्मप्रतिज्ञया ।<br>
येनाश्रुतं श्रुतमिति वाक्यावगतया तथा ॥ 432 ॥</p>
<p>यथा सोम्येति वाक्योक्तमृत्तत्कार्यनिदर्शनात् ।<br>
ब्रह्मैवोपादानमिति ज्ञायते, ब्रह्म तत् यदि ॥ 433 ॥</p>
<p>निमित्तहेतुरेव स्यात् जगद्ज्ञानं न तद्धिया ।<br>
न भवेद्धि कुलालादिधिया कार्यघटादिधीः ॥ 434 ॥</p>
<p>विलक्षणस्य सर्वस्मात्सर्वशक्तेः परात्मनः ।<br>
शास्त्रमात्राधिगम्यस्य कार्यकारणरूपयोः ॥ 435 ॥</p>
<p>अवस्थयोरपि सदा चिदचिद्भ्यां शरीरिणः ।<br>
एकस्यैव निमित्तत्वोपादानत्वे ह्यबाधिते ॥ 436 ॥</p>
<p>विकारास्तु शरीरेऽचिद्वस्तुन्येव हि सङ्गताः ।<br>
अतः कार्यदशायामप्यविकारित्वमक्षतम् ॥ 437 ॥</p>
<p>जगच्छरीरकस्यास्योपादानत्वेऽपि सर्वथा ।<br>
अस्मान्मायीत्यादिनाऽवगम्यते दोषशून्यता ॥ 438 ॥</p>
<p>सू - ॥ अभिध्योपदेशाच्च ॥ ( 1-4-24 )</p>
<p>स्वस्यैव ब्रह्मणस्स्रष्टुस्सोकामयत बह्विति ।<br>
तदैक्षतेति च बहुभावचिन्तोपदेशतः ॥ 439 ॥</p>
<p>ब्रह्मैव विश्वोपादानं निमित्तं चेति गम्यते ।<br>
सू - ॥ साक्षाच्चोभयाम्नानात् ॥ ( 1-4-25 )</p>
<p>किंस्विद्वनं क इत्याद्यैस्साक्षादाम्नायते परः ॥ 440 ॥</p>
<p>उपादानं निमित्तं चेत्यतो ब्रह्मैव तद्द्वयम् ।<br>
सू - ॥ आत्मकृतेः ॥ ( 1-4-26 )</p>
<p>तदात्मानं स्वयमिति प्रकृतस्य परात्मनः ॥ 441 ॥</p>
<p>सृष्टेः कर्मत्वकर्तृत्वे प्रतीयेते परश्च सः ।<br>
नामरूपाश्रयः कार्यं कर्ता च तदनाश्रयः ॥ 442 ॥</p>
<p>सू - ॥ परिणामात् ॥ ( 1-4-27 )</p>
<p>अत्रोपदिश्यमानस्य परिणामस्य सर्वथा ।<br>
परे न दोषावहता त्वैश्वर्यावहता भृशम् ॥ 443 ॥</p>
<p>अपृथङ्नामरूपादिसूक्ष्माचिज्जीवदेहिनः ।<br>
विभक्तनामरूपाचिज्जीवदेहतया श्रुतौ ॥ 444 ॥</p>
<p>परिणामोपदेशो हि तद्धेदमिति वाक्यतः ।<br>
अतोऽपुमर्थादिदोषाश्शरीरचिदचिद्गताः ॥ 445 ॥</p>
<p>दशाद्वयेऽप्यात्मभूतं ब्रह्मापहतपाप्मकम् ।<br>
स्थूलसूक्ष्मावस्थकृत्स्नवस्तुनो ब्रह्मदेहता ॥ 446 ॥</p>
<p>तदात्मत्वं ब्रह्मणश्च वेदान्ते बहु पठ्यते ।<br>
अतोऽनघः परात्मैवोभयमप्यत्र कारणम् ॥ 447 ॥</p>
<p>सू - ॥ योनिश्च हि गीयते ॥ ( 1-4-28 )</p>
<p>यद्भूतयोनिं कर्तारमीशं पुरुषमित्र्युचोः ।<br>
परः कृत्स्नस्य जगतो योनित्वेन हि गीयते ॥ 448 ॥</p>
<p>योनिशब्द उपादानवाचीत्यत्रैव गम्यते ।<br>
यथोर्णनाभिवाक्येनातः परे हेतुताद्वयम् ॥ 449 ॥</p>
<p>॥ इति प्रकृत्यधिकरणम् ॥</p>
<p>सर्वव्याख्यानाधिकरणम् ॥ ( 1-4-8 )</p>
<p>सू - ॥ एतेन सर्वे व्याख्याता व्याख्याताः ॥ ( 1-4-29 )</p>
<p>कारणत्वमुपास्यत्वमुक्तं नारायणस्य हि ।<br>
अयुक्तं तदिदं रुद्रः क्वचिच्छाखाशु कथ्यते ॥ 450 ॥</p>
<p>कारणत्वेनेति शङ्का पूर्वोक्तन्यायसञ्चयैः ।<br>
निरस्तेति ज्ञापयितुं प्रवृत्तेयमधिक्रिया ॥ 451 ॥</p>
<p>(पू) यदातमस्तदित्याद्यैः श्वेताश्वतर उच्यते ।<br>
रुद्रस्यैकस्य जगतः प्रलयेऽवस्थितिस्ततः ॥ 452 ॥</p>
<p>तस्यैव कारणत्वं स्यादित्येतदसमञ्जसम् ।<br>
(सि) उक्तन्यायकलापेन सर्वे कारणवादिनः ॥ 453 ॥</p>
<p>श्रीमन्नारायणपरा वेदान्ताः प्रतिपादिताः ।<br>
नारायणस्यैव बहुभावसङ्कल्पनादिभिः ॥ 454 ॥</p>
<p>धर्मैरसाधारणैश्च कारणत्वे सुनिश्चिते ।<br>
शिवादिशब्दास्तत्रैव नेतव्या रूढिभङ्गतः ॥ 455 ॥</p>
<p>विपर्ययोऽत्र किं न स्यादिति शङ्का न संभवेत् ।<br>
नारायणपदस्यास्य रूढ्या योगेन वा तथा ॥ 456 ॥</p>
<p>तदन्यपरताऽयोगात् णत्वासंभवतस्तथा ।<br>
संज्ञायां वै णत्वविधेः श्रीशत्वासंभवादपि ॥ 457 ॥</p>
<p>अतो नारायणस्यैव कारणत्वादिकं स्थिरम् ।<br>
अतश्चालोड्येति चाथ ध्येयो नारायणस्सदा ॥ 458 ॥</p>
<p>इत्यादिकथितं वेदे सूत्रकारैश्च पञ्चमे ।<br>
अभ्यासोऽत्राध्यायपरिसमाप्तिद्योतको भवेत् ॥ 459 ॥</p>
<p>॥ इतिसर्वव्याख्यानाधिकरणम् ॥</p>
<p>॥ प्रथमाध्यायः परिसमाप्तः ॥</p>
<p>॥॥।<br>
च्र्ण्त्द्धड्ड ॠड्डण्न्र्ठ्ठन्र्ठ्ठ</p>
<p>॥ श्रीशारीरककारिकावली ॥</p>
<p>॥ अथ द्वितीयाध्याये प्रथमः पादः ॥</p>
<p>॥ स्मृत्यधिकरणम् ॥ (2-1-1)</p>
<p>सू ॥ स्मृत्यनवकाशदोषप्रसङ्ग इति चेन्नान्यस्मृत्यनवकाशदोषप्रसङ्गात् ॥ (2-1-1)</p>
<p>नारायणाख्यं ब्रह्मैव जगद्धेतुतया श्रुतौ ।<br>
प्रतिपाद्यमिति प्रोक्तमाद्येऽध्याये सुनीतिभिः ॥ 1 ॥</p>
<p>परपक्षान्निराकृत्य स्थूणानिखननक्रमात् ।<br>
पूर्वोक्तार्थं दृढीकर्तुमेषोऽध्यायः प्रवर्तते ॥ 2 ॥</p>
<p>पूर्वं साङ्ख्यौ निरस्तौ द्वौ वेदान्तार्थप्रकाशनात् ।<br>
निरीश्वरोऽत्र कपिलस्मृतिग्राही निरस्यते ॥ 3 ॥</p>
<p>पू. आप्तप्रणीतस्मृत्यैव वेदान्तार्थविनिर्णयः ।<br>
कार्योऽल्पश्रुतमन्दैस्तत् वेदोक्तकपिलोक्तया ॥ 4 ॥</p>
<p>स्मृत्या तत्त्वैकरया न्याय्यो वेदार्थनिर्णयः ।<br>
अन्यथाऽनवकाशोऽस्याः तस्मादखिलकारणम् ॥ 5॥</p>
<p>प्रधानमेव वेदान्तवेद्यमित्येव युक्तिमत्।<br>
न च वाच्यमयुक्तत्वात्प्रधानं नेति कारणम् ॥ 6 ॥</p>
<p>वचनेन विरोधे हि नैव न्यायः प्रवर्तते ।<br>
ततो जगत्कारणं तत् प्रधानमिति चेन्न तत् ॥ 7॥</p>
<p>सि. न्यायाविरुद्धस्मृत्योपबृंहितान्निगमादपि ।<br>
दुर्बलस्तद्विरुद्धस्मृत्युपबृंहित इत्यतः ॥ 8 ॥</p>
<p>श्रुतिस्तुतोक्त्याप्ततममन्वादिस्मृतिभिः कृतम् ।<br>
उपबृंहणमेव स्यात् ग्राह्यं भूयोऽन्यथा महान् ॥ 9 ॥</p>
<p>आसामनवकाशत्वरूपदोषस्समापतेत् ।<br>
न ह्यासां सावकाशत्वं भवेद्धर्मोपबृहणात् ॥ 10 ॥</p>
<p>यतस्तेषां च धर्माणां पराराधनरूपता ।<br>
&quot; इष्टापूर्त &quot; मिति श्रुत्या &quot; यज्ञैस्त्व &quot; मिति च स्मृतेः ॥ 11 ॥</p>
<p>ज्ञायतेऽतः कापिलोक्त्योपबृंहणमसङ्गतम् ।<br>
वेदोपबृंहणं नाम तदुक्तार्थप्रकाशनम् ॥ 12 ॥</p>
<p>कापिल्यास्तद्विरुद्धत्वात् न तत्संभावनार्हता ।<br>
&quot; ऋषिं प्रसूत &quot; मित्युक्त्या नैवाप्ततमता भवेत् ॥ 13 ॥</p>
<p>सू ॥ इतरेषां चानुपलब्धेः ॥ (2-1-2)</p>
<p>साक्षात्कृतातीन्द्रियार्थजातानामात्मयोगतः ।<br>
वेदान्तविद्वरिष्ठानां मन्वादीनां च भूयसाम् ॥ 14 ॥</p>
<p>कपिलोक्तप्रकारेण तत्त्वस्यानुपलब्धितः ।<br>
एतत्स्मृतिर्भ्रान्तिमूलेत्यनया नार्थनिर्णयः ॥ 15॥</p>
<p>॥ इति स्मृत्यधिकरणम् ॥</p>
<p>॥ योगप्रत्युक्त्यधिकरणम् ॥ (2-1-2)</p>
<p>सू ॥ एतेन योगः प्रत्युक्तः ॥ (2-1-3)</p>
<p>कपिलोक्तेर्भ्रान्तिमूलकत्वेपि तदसंभवात् ।<br>
वेदप्रवक्तृविध्युक्तयोगतन्त्रस्य, तेन वै ॥ 16 ॥</p>
<p>वेदोपबृंहणं न्याय्यमिति शङ्का निरस्यते ।<br>
कृत्स्नवेदप्रवक्त्रैव योगस्याभिहितत्वतः ॥ 17 ॥</p>
<p>पू. ईशाभ्युपगमाच्चापि योगस्मृत्याऽर्थनिर्णयः ।<br>
न्याय्योऽतो वेदवाक्यानां प्रधानपरतेत्यसत् ॥ 18॥</p>
<p>सि. कपिलोक्तेर्मिरासेन योगतन्त्रं च वारितम् ।<br>
कपिलस्मृतिवद्वेदविरुद्धत्वाविशेषतः ॥ 19 ॥</p>
<p>अग्राह्या सर्वथा योगस्मृतिश्च भ्रान्तिहेतुका ।<br>
क्षेत्रज्ञत्वाद्विधेर्वक्तुः भ्रमादिस्संभवेन्ननु ॥ 20 ॥</p>
<p>॥ इति योगप्रत्युक्त्यधिकरणम् ॥</p>
<p>॥ विलक्षणत्वाधिकरणम् ॥ (2-1-4)</p>
<p>सू-॥ न विलक्षणत्वादस्य तथात्वं च शब्दात् ॥ (2-1-4)</p>
<p>मन्वादिस्मृतयस्तर्कविरुद्धत्वात्सुदुर्बलाः ।<br>
तर्कानुसारिणी ग्राह्या कापिलीत्येतदस्यते ॥ 21 ॥</p>
<p>ईशाद्विकारित्वाज्ञत्वाऽपुमर्थाश्रचयतादिभिः ।<br>
विलक्षणत्वाज्जगतः न भवेत् ब्रह्मकार्यता ॥ 22 ॥</p>
<p>वैलक्षण्यं च &quot; विज्ञानञ्चे &quot; ति वेदात्प्रतीयते ।<br>
अतो जगत्कारणं तत् प्रधानं स्यात्सलक्षणम् ॥ 23 ॥</p>
<p>&quot; तं पृथिव्यब्रवीत्, आप &quot; इत्यादिश्रुतिवाक्यतः ।<br>
पृथिव्यादेरपि स्पष्टं ज्ञानयोगोऽवसीयते ॥ 24 ॥</p>
<p>तस्मान्न जगतो ब्रह्मवैलक्षण्यं भवेदिति ।<br>
आक्षेपपरिहारय पठ्यते सूत्रमुत्तरम् ॥ 25 ॥</p>
<p>पू.सू. ॥ अभिमानिव्यपदेशस्तु विशोषानुगतिभ्याम् ॥ (2-1-5)</p>
<p>धीकार्यव्यपदेशोऽयं &quot; तं पृथिव्यब्रवीदि &quot; ति ।<br>
तत्तत्पदार्थाभिमानिदेवताविषयो मतः ॥ 26 ॥</p>
<p>&quot; हन्ताह &quot; मिति पृथ्व्यादेर्देवतेति विशेषणात् ।<br>
&quot; अग्निर्वागि &quot; ति वागादावग्न्यादेश्चानुवेशनात् ॥ 27 ॥</p>
<p>ब्रह्मसालक्षण्यमस्य जगतोऽतो न विद्यते ।<br>
प्रधानोपादानकत्वमतोऽस्त्वागमसंमतम् ॥ 28 ॥</p>
<p>सि-सू-॥ दृश्यते तु ॥ (2-1-6)</p>
<p>अत्रोच्यते माक्षिकादेः क्रिम्याद्युत्पत्तिदर्शनात् ।<br>
कार्यकारणभावोऽस्ति सुविलक्षणयोरपि ॥ 19 ॥</p>
<p>सि-सू-॥ असदिति चेन्न प्रतिषेधमात्रत्वात्॥ (2-1-7)</p>
<p>कारणात् यदि कार्यस्य वैलक्षण्यमिहेष्यते ।<br>
कारणे तर्हि कार्यं न सदित्यसत उद्भवः ॥ 30 ॥</p>
<p>प्रसजेदिति चेत्तन्न कार्यकारणयोर्मिथः ।<br>
सलक्षणत्वनियममात्रस्य प्रतिपेधतः ॥ 31 ॥</p>
<p>तयोरेकद्रव्यता तु स्नीकृतैवैकमेव तत् ।<br>
कारणं कार्यतां प्राप्तं सलक्षणविलक्षणे ॥ 32॥</p>
<p>अवस्थे भजते तस्मात् नियमोऽत्र न विद्यते ।<br>
अतोऽत्र वैलक्षण्येऽपि ब्रह्मकारणकं जगत् ॥ 33॥</p>
<p>पू-सू.-॥ अपीतौ तद्वत्प्रसङ्गादसमज्जसम् ॥ (2-1-8)</p>
<p>जगतः कारणे ब्रह्मण्यपीत्यादौ परात्मनः ।<br>
जगद्वच्च विकारित्वाद्यनिष्टः प्रसजेत्ततः ॥ 34 ॥</p>
<p>भवेद्वेदान्तवाक्यानामसमञ्जसतेति चेत् ।<br>
सि-सु-न तु दृष्टान्तभावात् ॥ (2-1-9)</p>
<p>नैतद्युक्तं ब्रह्मणोऽस्य चिदचिद्वस्तुदेहिनः ॥ 35 ॥</p>
<p>कार्यकारणभावे चासंस्पर्शे गुणदोषयोः ।<br>
निदर्शनस्य सद्भावात् यथा जीवस्य देहिनः ॥ 36॥</p>
<p>बाल्ययौवनवृद्धत्वधर्मास्सन्त्येव विग्रहे ।<br>
आत्मन्येव ज्ञानसुखादीनि तद्वत्परात्मनः ॥ 37 ॥</p>
<p>शरीरभूतचिदचिद्गता दोषा अधीमुखाः ।<br>
सार्वज्ञ्यसत्यसङ्कल्पतादयश्च परात्मनि ॥ 38 ॥</p>
<p>सि-सू-॥ स्वपक्षदोषाच्च ॥ (2-1-10 )</p>
<p>ब्रह्मकारणवादस्य संग्रहोऽस्य न केवलम् ।<br>
निर्दुष्टत्वात्, प्रधानस्य हेतुत्वे दोषतोपि हि ॥ 39 ॥</p>
<p>प्रधानहेतुवादे हि पुंसो निर्विकृतेस्सदा ।<br>
अजासान्निध्यतोऽन्योन्यं धर्माध्यासो न संभवेत् ॥ 40 ॥</p>
<p>अध्यासो ह्यन्यधर्मानुसन्धानं स्वान्यवस्तुनि ।<br>
निर्विकारस्य सोऽध्यासो न भवेदचितो भृशम् ॥ 41 ॥</p>
<p>प्रकृतेरिति तन्मूलविश्वकार्याद्यसंभवः ।<br>
तस्मादत्यन्तदुष्टत्वात् न तत्पक्षपरिग्रहः ॥ 42 ॥</p>
<p>सि-सू-॥ तर्काप्रतिष्ठानादपि ॥ (2-1-11)</p>
<p>अस्याप्रतिष्ठितत्वाच्च तर्कस्यान्यहतस्य च ।<br>
एतन्मूलस्तन्त्रवादः त्याज्यः प्रामाणिकैर्भृशम् ॥ 43 ॥</p>
<p>सि-सू-॥ अन्यथानुमेयमिति चेदेवमप्यनिर्मोक्षप्रसङ्गः ॥ (2-1-12)</p>
<p>क्लृप्तप्रकारादितरप्रकारेणानुमानिकम् ।<br>
अनुमेयं तदिति चेत् एवमप्युक्तदोषतः ॥ 44 ॥</p>
<p>अनिर्मोक्षप्रसङ्गश्च दुर्वारो भवति ध्रुवम् ।<br>
त्वदुक्ततर्कादधिककुतर्कस्यापि संभवात् ॥ 45 ॥</p>
<p>॥ इति विलक्षणत्वाधिकरणम् ॥</p>
<p>॥ शिष्टापरिग्रहाधिकरणम् ॥ (2-1-4)</p>
<p>सि-सू-॥ एतेन शिष्टापरिग्रहा अपि व्याख्याताः ॥ (2-2-13)</p>
<p>ब्रह्मकारणतावदोऽचाल्योप्यस्थिरतर्कतः ।<br>
अणुकारणतर्कैस्स चाल्य इत्येतदस्यते ॥ 46 ॥</p>
<p>साङ्ख्यतन्त्रनिरासेन शिष्टा वेदापरिग्रहाः ।<br>
निरस्ताः कणभक्षादिस्मृतयश्चाप्रतिष्ठिताः ॥ 47 ॥</p>
<p>शङ्काऽधिकाऽणुवादस्य न दुष्टत्वं बहुग्रहात् ।<br>
निस्तारस्तर्कमूलत्वादस्याप्यस्थिरतेति च ॥ 48 ॥</p>
<p>॥ इति शिष्टापरिग्रहाधिकरणम् ॥</p>
<p>॥ भोक्त्रापत्त्यधिकरणम् ॥ (2-1-4)</p>
<p>सि-सृ-भोक्त्रापत्तेरविभागश्चेत्स्याल्लोकवत् ॥ (2-2-24)</p>
<p>त्वत्पक्षेपि जगद्देहप्रतिसम्बन्धितावशात् ।<br>
जीवस्येव ब्रह्मणोऽपि दोषाः स्युः भोक्तृतादयः ॥ 49 ॥</p>
<p>इत्थमत्र पुनस्साङ्ख्यप्रत्यवस्थानमस्यते ।<br>
चिदचिद्रूपजगता देहिनः परमात्मनः ॥ 50 ॥</p>
<p>जीवात्मवद्देहयोगप्रयुत्त सुखदुःखयोः ।<br>
भोक्तृत्वापत्तितोऽस्य स्यादविभागस्तु जीवतः ॥ 51 ॥</p>
<p>सि. इति चेन्न विभागस्स्यात् हेयप्रतिभटत्वतः ।<br>
शरीरित्वप्रयुक्ता न सुखदुःखोपभोक्तृता ॥ 52 ॥</p>
<p>कर्ममूलैव &quot; न ह वा &quot; इति कर्मवपुःपरम् ।<br>
&quot; स एकधे &quot; त्यादिवाक्यान्मुक्तस्यापि शरीरिता ॥ 53 ॥</p>
<p>श्रूयतेऽतः परस्यास्य नितरां भोक्तृता नहि ।<br>
राजाज्ञावर्तिनां लोके यथा तदतिवर्तिनाम् ॥ 54 ॥</p>
<p>सुखदुःखान्वयेऽप्यस्य राज्ञो देहित्वमात्रतः ।<br>
न स्यात्तदुपभोक्तृत्वमनन्याधीनतावशात् ॥ 55 ॥</p>
<p>अतो जगच्छरीरस्य ब्रह्मणस्संर्वशासितुः ।<br>
विश्वोपादानतावादः दोपगन्धविवर्जितः ॥ 56 ॥</p>
<p>॥ इति भोक्त्रापत्त्यधिकरणम् ॥</p>
<p>॥ आरम्भणाधिकरणम् ॥ (2-1-6)</p>
<p>सि-सू-॥तदनन्यत्वमारम्भणशब्दादिभ्यः ॥ (2-1-25)</p>
<p>आश्रित्यानन्यतां कार्यहेत्वोर्विश्वपरात्मनोः ।<br>
विश्वकारणताऽस्योक्ताऽनन्यता साऽत्र साध्यते ॥ 57 ॥</p>
<p>पू. विश्वेशयोरनन्यत्वं न कदाप्युपपद्यते ।<br>
नहि हेतोरनन्यत्वं संभवेत्कार्यवस्तुनः ॥ 58 ॥</p>
<p>नामधेयाऽऽकारकार्यकालधीभेददर्शनात् ।<br>
कारकीयक्रियाजातवैयर्थ्यापत्तितोऽपि च ॥ 59 ॥</p>
<p>तस्माज्जगत् ब्रह्मकार्यं ब्रह्मतोऽन्यत् भवेद्ध्रुवम् ।<br>
अनन्यत्वश्रुतिस्त्वत्रान्यथा नेयेति चेन्न तत् ॥ 60 ॥</p>
<p>सि . कार्यस्य जगतस्तस्मात्कारणात्परमात्मनः ।<br>
वाचारम्भणशब्दादेरनन्यत्वं प्रतीयते ॥ 61 ॥</p>
<p>वाक्पूर्वव्यवहारस्य सिद्ध्यै हेतुमृदादिना ।<br>
पृथुबुध्नोदरत्वादिविकारो घट इत्यापि ॥ 62 ॥</p>
<p>नाम च स्पृश्यते तस्मात्कार्यरूपं घटाद्यपि ।<br>
मृत्तिकाद्रव्यमित्येव प्रमाणेनोपलभ्यते ॥ 63 ॥</p>
<p>न तु द्रव्यान्तरत्वेन, बुद्धिशब्दान्तरादयः ।<br>
उपपन्ना यथैकस्यास्थाभेदैरनेकधा ॥ 64 ॥</p>
<p>बालो युवा वृद्ध इ#िति बुद्धिशब्दान्तरादयः ।<br>
कार्यभेदाश्च दृश्यन्ते विरोधो नात्र कश्चन ॥ 65 ॥</p>
<p>तदवस्थोत्पादकत्वात् क्रियाणामपि सार्थता ।<br>
नामरूपास्पृष्टसूक्ष्मचिदचित्तनुकं हि यत् ॥ 66 ॥</p>
<p>तत् ब्रह्म कारणावस्थं यत्स्थूलचिदचित्तनु ।<br>
तत् कार्यावस्थमित्यस्मात्कारणात् ब्रह्मणो जगत् ॥ 67 ॥</p>
<p>कार्यरूपमनन्यत्स्यादुभयावस्थयोरपि ।<br>
गुणदोषव्यवस्थोक्ता शरीरस्य च देहिनः ॥</p>
<p>सि-सू-भावे चोपलब्धेः ॥ (2-1-16)</p>
<p>घटादिकार्यभावेऽपि तदेवेदं मृदादिकम् ।<br>
द्रव्यमित्युपलब्धेश्च कार्यं कारणमेव तत् ॥ 69 ॥</p>
<p>सि-सू-सत्त्वाच्चापरस्य ॥ (2-1-17)</p>
<p>घटादिकमिदं सर्वं मृदेव प्रागभूदिति ।<br>
&quot; सदेव सोम्येदमग्र &quot; इति लोके श्रुतावपि ॥ 70 ॥</p>
<p>अपरस्यास्य कार्यस्य कारणे सत्त्वतस्तयोः ।<br>
अनन्यत्वं ततः कार्यं कारणत्वेन कथ्यते ॥ 71 ॥</p>
<p>सू - असद्व्यपदेशान्नेति चेन्न धर्मान्तरेण वाक्यशेषाद्युक्तेश्शब्दान्तराच्च ॥ (2-1-18)</p>
<p>(पू .) &quot; असद्वा इद &quot; मित्यादावग्रे कार्यस्य कारणे ।<br>
असत्त्वव्यपदेशात्स उक्तार्थो नोपपद्यते ॥ 72 ॥</p>
<p>(सि.) इति चेन्नन्यधर्मेण द्रव्यस्य व्यपदेशतः ।<br>
स्थूलत्वेतरसूक्ष्मत्वरूपधर्मान्तरान्वयात् ॥ 73 ॥</p>
<p>असदित्युक्तिः, अर्थोयं वाक्यशेषादिबोधितः ।<br>
वाक्यशेषश्च तदसदेव सन्मन इत्ययम् ॥ 74 ॥</p>
<p>असत्पदार्थस्तुच्छान्यो मनस्कारादिहेष्यते ।<br>
युक्तिस्सत्त्वासत्त्वयोश्च वस्तुधर्मत्वसाधिका ॥ 75 ॥</p>
<p>मृदः किञ्चिदवस्थत्वं घटोस्तीत्युक्तिकारणम् ।<br>
तद्विरुद्धाकारयोगः तन्नास्तीत्युक्तिकारणम् ॥ 76 ॥</p>
<p>नेतरः कश्चिदस्त्यत्र पदार्थोऽभावसंज्ञकः ।<br>
शब्दान्तरं च पूर्वोक्तं सदेवेत्यादिकं भवेत् ॥ 77 ॥</p>
<p>(सू.) पटवच्च ॥ 2-1-19)</p>
<p>व्यतिषङ्गविशेषेण यथैव बहुतन्तवः ।<br>
कार्यान्तरं नामरूपे भजन्ते ब्रह्म तत्तथा ॥ 78 ॥</p>
<p>(सू.) यथा च प्राणादिः ॥ (2-1-20)</p>
<p>यथैक एव वायुश्च देहे वृत्तिविशेषतः ।<br>
प्राणापानेत्यादिनामरूपकार्यान्तराणि च ॥ 79 ॥</p>
<p>भजते तद्वदेवैकं ब्रह्म स्थावरजङ्गमम् ।<br>
चित्रं जगद्भवत्येवेत्यतोऽनन्य् जगत्परात् ॥ 80 ॥</p>
<p>॥ इत्यारम्भणाधिकरणम् ॥</p>
<p>॥ इतरव्यपदेशाधिकरणम् ॥ (2-1-7)</p>
<p>(पू.सू.) इतरव्यपदेशाद्धिताकरणादिदोषप्रसक्तिः ॥ (2-1-21)</p>
<p>परस्योपादानताया विरोधोऽस्तः परेरितः ।<br>
अनन्यत्वे, निमित्तत्वप्रयुक्तोऽत्र निवार्यते ॥ 81 ॥</p>
<p>(पू) ब्रह्मेतरस्य जीवस्य ब्रह्मत्वव्यपदेशतः ।<br>
स्वहिताकरणं दोषः स्वानिष्टकरणं तथा ॥ 82 ॥</p>
<p>प्रसक्तस्तत्र दुर्वारः तत्त्वमस्यादिवाक्यतः ।<br>
जीवात्मब्रह्मणोरैक्यं ह्युच्यते ब्रह्मणोऽस्य च ॥ 83 ॥</p>
<p>सर्वज्ञत्वादयोऽनेकगुणाश्चङ्गीकृता अतः ।<br>
तथाविधब्रह्मणो हि स्रष्टृत्वं नोपपद्यते ॥ 84 ॥</p>
<p>जगद्दुःखोल्बणमिदं प्रतिकूलं च दृश्यते ।<br>
जीवानन्यब्रह्मणोऽतः कारणत्वमसङ्गतम् ॥ 85 ॥</p>
<p>(सि.सू.) अधिकं तु भेदनिर्देशात् ॥ (2-1-22)</p>
<p>&quot; ज्ञाज्ञौ, य आत्मनी &quot; त्यादिभेदनिर्देशतः श्रुतौ ।<br>
जीवात्मनोऽर्थान्तरं तत् ब्रह्मेत्येवावसीयते ॥ 86 ॥</p>
<p>तादात्म्यं जीवपरयोः तत्त्वमस्यादिभिः श्रुतम् ।<br>
शरीरात्मत्वतः, तस्मात् अन्योन्यं स्रृष्टसृज्ययोः ॥ 87 ॥</p>
<p>स्वरूपभेदस्सिद्धोऽतो जीवकर्मानुसारतः ।<br>
तदनिष्टप्रपञ्चस्य स्रष्टृत्वेऽपि परात्मनः ॥ 88 ॥</p>
<p>नोक्तदोषोऽस्त्यतश्चास्य जगत्कारणता स्थिरा ।<br>
(सि.सू)-अश्मादिवच्च तदनुपपत्तिः ॥ (2-1-23)</p>
<p>अश्मकाष्ठादिहेयाचित्पदार्थानां यथा सदा ॥ 89 ॥</p>
<p>हेयप्रतिभटानन्तकल्याणब्रह्मरूपता ।<br>
न संभवेत्तथा स्वल्पधियोऽशक्तस्य दुःखिनः ॥ 90 ॥</p>
<p>जीवस्यापि ब्रह्मता सा सर्वथैव न संभवेत् ।<br>
तयोश्शरीरात्मतया सामानाधिकरण्यवाक् ॥ 91 ॥</p>
<p>जगतो ब्रह्मकार्यत्वं तदनन्यत्वमस्य च ।<br>
अचिज्जीवब्रह्मणां च गुणदोषव्यवस्थितिः ॥ 92 ॥</p>
<p>सर्वश्रुत्यविरोधश्च सर्वमत्र समञ्जसम् ।<br>
निमित्तकारणमपि ततो नारायणः प्रभुः ॥ 93 ॥</p>
<p>॥ इति इतरव्यपदेशाधिकरणम् ॥</p>
<p>उपसंहारदर्शनाधिकरणम् ॥ (2-1-8)</p>
<p>(सु.) उपसंहारदर्शनान्नेति चेन्न क्षीरवद्धि ॥ (2-1-24)</p>
<p>वैलक्षण्यं परस्योक्तं सत्यसङ्कल्पतादिभिः ।<br>
सङ्कल्पमात्रतः सृष्टिः न युक्तेत्येतदस्यते ॥ 94 ॥</p>
<p>(पू.) कारकौधोपसंहारदर्शनात्कार्यसर्जने ।<br>
निस्सहायब्रह्मणोऽस्य न जगद्धेतुता भवेत् ॥ 95॥</p>
<p>इति चेन्नासहायस्य यथा क्षीरस्य हेतुता ।<br>
दधिभावे तथाऽस्यापि संभवेद्विश्वहेतुता ॥ 96 ॥</p>
<p>(सू.)- देवादिवदपि लोके ॥ (2-1-25)</p>
<p>यथा देवादयः स्वे स्वे लोके सङ्कल्पमात्रतः ।<br>
सृजन्त्यात्मापेक्षितानि तथाऽसौ पुरुषोत्तमः ॥ 97 ॥</p>
<p>स्वसङ्कल्पेनैव कृत्स्न जगत्सृजति चावशः ।<br>
दृष्टान्तोक्तिर्ब्रह्मणोऽत्र सुखग्रहणसिद्धये ॥</p>
<p>॥ इत्युपसंहारदर्शनाधिकरणम् ॥</p>
<p>कृत्स्नप्रसक्त्यधिकरणम् ॥ (2-1-9)</p>
<p>(पू.सृ) - कृत्स्नप्रसक्तिर्निरवयवत्वशब्दकोपो वा ॥ (2-1-26)</p>
<p>उक्ता प्राक् क्षरिदृष्टान्तात् विश्वारम्भकतेशितुः ।<br>
तत्र दृष्टान्तवैषम्यशङ्काऽत्र विनिवार्यते ॥ 99 ॥</p>
<p>(पू ) - निर्गतावयवस्यास्य ब्रह्मणो जगदात्मना ।<br>
परिणामे स्वरूपं तत् कृत्स्नं कार्यान्वितं भवेत् ॥ 100 ॥</p>
<p>अंशेन परिणामे तु निरंशत्वावबोधकाः ।<br>
शब्दाःस्युर्बाधितास्तस्मात् कारणत्वमसङ्गतम् ॥ 101 ॥</p>
<p>(सि.सू.) श्रुतेस्तु शब्दमूलत्वात् ॥ ( 2-1-27)</p>
<p>श्रुतिप्रामाण्यतो नैवमसामञ्जस्यमापतेत् ।<br>
ब्रह्मणोऽनंशितां विश्वसर्गं चाह श्रुतिस्स्वयम् ॥ 102 ॥</p>
<p>अस्य शब्दैकवेद्यस्यालौकिकस्य च वस्तुनः ।<br>
विचित्रशक्तियोगोऽत्र वेदोक्तो न विरुद्ध्यते ॥ 103 ॥</p>
<p>सामान्यतो दृष्टमूलं चोद्यं ब्रह्मणि सर्वदा ।<br>
सर्वार्थविसजातीये सर्वशक्तौ न संभवेत् ॥ 104 ॥</p>
<p>(सि.सृ.) आत्मनि चैवं विचित्राश्च हि ॥ (2-1-28)</p>
<p>अचेतनविजातीयत्वादेवाचिद्गता गुणाः ।<br>
न चेतने प्रसज्यन्ते विजातीयेष्वचित्स्वपि ॥ 105 ॥</p>
<p>अग्निवार्यादिकेष्वेवमासतेऽद्भुतशक्तयः ।<br>
एवं परात्मनोपि स्युः विचित्राश्शक्तयस्सदा ॥ 106 ॥</p>
<p>(सि.सू.)स्वपक्षदोषाच्च ॥ (2-1-29)</p>
<p>लोकिकार्थसजातीयप्रधानादौ च कारणे ।<br>
लोकदृष्टा दोषगणा भवेयुरत एव च ॥ 107 ॥</p>
<p>विलक्षणं तत् ब्रह्मैव कारणं भवितुं क्षमम् ।<br>
अनेकदोषदुष्टत्वात् न प्रधानादि कारणम् ॥ 108 ॥</p>
<p>सि.सू. सर्वोपेता च तद्दर्शनात् ॥ (2-1-30)</p>
<p>सर्वशक्तियुता ह्येषा देवता परमा सदा ।<br>
&quot; परास्य शक्ति &quot; रित्यादिश्रुतिरर्थं ब्रवीत्यमुम् ॥ 109</p>
<p>(सि.सू.) विकरणत्वान्नेति चेत्तदुक्तम् ॥ (2-1-31)</p>
<p>&quot; न तस्य कार्य &quot; मित्यादिश्रुत्या देहेन्द्रियोज्झितात् ।<br>
न कार्यारंभ इति चेत्पूर्वमत्रोक्तमुत्तरम् ॥ 110 ॥</p>
<p>&quot; श्रुतेस्तु शब्दमूलत्वा &quot; दित्यादावाह च श्रुतिः ।<br>
&quot; पश्यत्यचक्षु &quot; रित्याद्या तस्माद्ब्रह्मैव कारणम् ॥ 111 ॥</p>
<p>॥ इति कृत्स्नप्रसक्त्यधिकरणम् ॥</p>
<p>प्रयोजनवच्वाधिकरणम् ॥ ( 2-1-10)</p>
<p>पू-सू.न प्रयोजनवत्त्वात् ॥ (2-1-32)</p>
<p>जगत्स्रष्टृत्वमुक्तं प्राक् स्वेच्छयैव परात्मनः ।<br>
सृष्टेः प्रयोजनाभावात्तन्न स्यादिति वार्यते ॥ 112 ॥</p>
<p>फलाविनाभूततया सृष्टेस्तस्य परात्मनः ।<br>
अवाप्ताखिलकामस्य वैमुख्यात्तत्प्रयोजने ॥ 113 ॥</p>
<p>न स्रष्टृत्वं, समारम्भे कार्याणां द्विविधं फलम् ।<br>
स्वार्थः परार्थ इति च पूर्णस्यास्य न चादिमः ॥ 114 ॥</p>
<p>दयालोर्नान्तिमो दुःखयुग्जगत्सृष्ट्यसंभवात् ॥</p>
<p>तस्मात् जगत्कारणत्वं ब्रह्मणोऽस्य न संभवेत् ॥ 114 ॥</p>
<p>(सि.सृ) - लोकवत्तु लीलाकैवल्यम् ॥ (2-1-33)</p>
<p>लीलैव केवला सर्गे ब्रह्मणोऽस्य प्रयोजनम् ।<br>
भवेत्संपरिपूर्णस्य लोक ऋद्धिमतो यथा ॥ 116 ॥</p>
<p>राज्ञो लीलैकफलिका कन्दुकाद्याश्च केलयः ।<br>
तथैव ब्रह्मणस्सृष्टेः लीलैव स्या प्रयोजनम् ॥ 117 ॥</p>
<p>(सि.सू.) - वैषम्यनैर्घृण्ये न सापेक्षत्वात् तथाहि दर्शयति ॥ (2-1-34)</p>
<p>देवाद्युत्कृष्टादिसृष्ट्या वैषम्यं परमात्मनः ।<br>
दुःखान्वयप्रापणाच्च नैर्घृण्यमपि संभवेत् ॥ 118 ॥</p>
<p>इति चेत् ते नहि स्यातां सृज्यमानाखिलात्मनाम् ।<br>
तत्तत्कर्मापेक्षितत्वात्तत्तत्सृष्टेः, तथा श्रुतिः ॥ 119 ॥</p>
<p>&quot; साधुकारी साधु &quot; रिति तथा पाराशरी स्मृतिः ।<br>
&quot; निमित्तमात्रमेवासा &quot; वित्याद्याऽर्थं ब्रवीत्यमुम् ॥ 120 ॥</p>
<p>(सि.सू.न) कर्माविभागादितिचेन्नानादित्वादुपपद्यते चाप्युपलभ्यते च ॥ 2-1-35)</p>
<p>&quot; सदेवे &quot; त्यादिवाक्ये चाविभागश्रवणात्तदा ।<br>
जीवा न स्युः कर्म कुतः प्रक्सृष्टेः कथमुच्यते ॥ 121 ॥</p>
<p>सृष्टिवैषम्यमितिचेन्न जीवानां च कर्मणाम् ।<br>
अनादित्वात्, जीवतत्त्वं तत्काले परमात्मनि ॥ 122 ॥</p>
<p>अविभक्तं चातिसूक्ष्मं कर्माद्यस्ति यतस्ततः ।<br>
अविभागश्चोपपन्नः न चेदेवं समापतेत् ॥ 123 ॥</p>
<p>अकृताभ्यागमकृतनाशदोषद्वयं स्थिरम् ।<br>
न &quot; जायत &quot; इति श्रुत्या लभ्यते जीवनित्यता ॥ 124 ॥</p>
<p>तस्मात् जगत्कारणं तत् ब्रह्मैवेति च सुस्थितम् ।<br>
(सि.सू ) - सर्वधर्मोपपत्तेश्च ॥ (2-1-36)</p>
<p>प्रधानपरमाण्वादेः हेतुत्वे बाधिता हि ये ॥ 125 ॥</p>
<p>तेषां च सर्वधर्माणां ब्रह्मण्येवोपपत्तितः ।<br>
नारयणाख्यं ब्रह्मैव जगतस्सर्वकारणम् ॥ 126 ॥</p>
<p>॥ इति प्रयोजनवच्वाधिकरणम् ॥</p>
<p>॥ इति द्वितीयाध्याये प्रथमः पादः ॥</p>
<p>द्वितीयाध्याये द्वितीयः पादः ॥</p>
<p>॥ रचनानुपपत्त्यधिकरणम् ॥ (2-2-1)</p>
<p>(सि.सू.)रचनानुपपत्तेश्च नानुमानं प्रवृत्तेश्च ॥ (2-2-1)</p>
<p>ब्रह्मकारणतापक्षे दोषाः प्रास्ताः परेरिताः ।<br>
अत्र स्वपक्षरक्षार्थमस्यतेऽन्यमतव्रजः ॥ 127 ॥</p>
<p>सन्मतत्वभ्रामकं सत्कार्यवाददिसंग्रहात् ।<br>
प्रथमं कापिलमतं दूष्यते मानयुक्तिभिः ॥ 128 ॥</p>
<p>तनूविश्वादिकं कार्यं स्वसजातीयहेतुजम् ।<br>
कार्यत्वाद्धटवल्लोक एवमेव हि दृश्यते ॥ 129 ॥</p>
<p>प्रकृते पक्षतन्वादेः सुखदुःखादिरूपतः ।<br>
तत्सरूपं कारणं तत् प्रधानमिति सिद्ध्यति ।. 130 ॥</p>
<p>सुखाद्यात्मकसच्वादिद्रव्यसङ्घतरूपिणः ।<br>
(सि.) प्रधानस्यैव साजात्यमिति चेत्तन्न युक्तिमत् ॥ 131 ॥</p>
<p>प्राज्ञानधिष्ठितं तन्न प्रधानं विश्वकारणम् ।<br>
अचेतनस्य तदभिज्ञानधिष्ठितवस्तुनः ॥ 132 ॥</p>
<p>रचनानुपपत्तेस्तदभिज्ञाधिष्ठितस्य च ।<br>
तत्प्रवृत्तेर्दर्शनाच्च यथा दार्वादि केवलम् ॥ 133 ॥</p>
<p>स्थादिकार्यनिर्माणे न समर्थमिदं ततः ।<br>
प्राज्ञानधिष्ठितं न स्यात्प्रधानं विश्वकारणम् ॥ 234 ॥</p>
<p>सि.सू.- पयोम्बुवच्चेत्तत्रापि ॥ (2-2-2)</p>
<p>(पू.) प्राज्ञानधिष्ठितक्षीरमेघमुक्ताम्बुनोर्यथा ।<br>
दधिभावेन चूतादिरसरूपेण च स्वयम् ॥ 135 ॥</p>
<p>परिणामस्तथाऽस्यापि युज्यते केवलस्य सः ।<br>
(सि). मैवं प्राज्ञानधिष्ठाने प्रवृत्तिर्नोपपद्यते ॥ 136 ॥</p>
<p>यदुक्तं क्षीरवार्यादि सर्वं पक्षीकृतं हि तत् ।<br>
&quot; योप्सु तिष्ठ &quot; न्निति श्रुत्या प्राज्ञाधिष्ठितता मता ॥ 137॥</p>
<p>(सि.सू.)व्यतिरेकानवस्थितेश्चानपेक्षत्वात् ॥ (2-2-3)</p>
<p>प्राज्ञाधिष्ठानानपेक्षपरिणामित्वमुच्यते ।<br>
यदि प्रधानस्य, तर्हि सर्गस्य व्यतिरेकतः ॥ 138 ॥</p>
<p>प्रतिसर्गावस्थयावस्थित्यभावः प्रसज्यते ।<br>
यस्मात्प्राज्ञानपेक्षत्वं प्रकृतेस्सर्गकर्मणि ॥ 139 ॥</p>
<p>प्रोक्तं तस्मात्सर्वदैव सृष्टिर्ह्यस्याः प्रसज्यते ।<br>
प्राज्ञानधिष्ठितं नातः प्रधानं विश्वकारणम् ॥ 140 ॥</p>
<p>(सि.सू.) अन्यत्राभावाच्च न तृणादिवत् ॥ (2-2-4)</p>
<p>धन्वादिना चर्वितस्य तृणादेः क्षीरता यथा ।<br>
स्वयं भवति तद्वच्च प्रधानस्येति नोचितम् ॥ 141 ॥</p>
<p>तस्य तत्परिणामश्च प्राज्ञास्थित्यैव जायते ।<br>
तदन्यवृषभुक्तस्य क्षीरभावो न दृश्यते ॥ 142 ॥</p>
<p>(सि.सू.) पुरुषाश्मवदिति चेत्तथापि ॥ (2-2-5)</p>
<p>पङ्गोर्द्दक्शक्तियुक्तस्य सान्निध्यात्तत्प्रचोदितः ।<br>
अन्धः प्रवृत्तिशक्तोऽन्यः यथा कार्ये प्रवर्तते ॥ 143 ॥</p>
<p>अयस्कान्ताश्मसान्निध्यात् यथा चायः प्रवर्तते ।<br>
एवं पुरुषसान्निध्यात् प्रकृतिश्च प्रवर्तते ॥ 144 ॥</p>
<p>इति चेन्न प्रधानस्य प्रवृत्तिर्नोपपद्यते ।<br>
पङ्गोर्मार्गोपदेशादिव्यापारस्तत्र दृश्यते ॥ 145 ॥</p>
<p>पङ्गूपदेशग्रहणमन्धस्यापि च वर्तते ।<br>
अयस्यमीपागमनमयस्कान्ताश्मनोऽस्ति हि ॥ 146 ॥</p>
<p>पुंसोऽत्र निष्क्रियत्वाद्वि विकारो नास्ति तादृशः ।<br>
ततस्तत्सन्निधानान्न प्रवृत्तिः प्रकृतेर्भवेत् ॥ 147 ॥</p>
<p>तत्सान्निध्यस्य नित्यत्वात् नित्यसर्गः प्रसज्यते ।<br>
नित्यमुक्तत्वतोऽस्य स्यादभावो बन्धमोक्षयोः ॥ 148 ॥</p>
<p>(सि.सू.) अङ्गित्वानुपपत्तेश्च ॥ (2-2-6)</p>
<p>प्रतिसर्गदशायां च गुणानां समताजुषाम् ।<br>
एकस्योत्कर्षरूपाङ्गिभावस्यानुपपत्तितः ॥ 149 ॥</p>
<p>तदुत्कर्षापकर्षात्माऽङ्गाङ्गित्वोत्थजगत्कृतिः ।<br>
न संभवत्यतः प्राज्ञासङ्गि तन्नैव कारणम् ॥ 150 ॥</p>
<p>(सि.सू.)अन्यथानुमितौ च ज्ञाशक्तिवियोगात् ॥ (2-2-7)</p>
<p>उक्तरीत्यन्यरीत्यैव प्रधानानुमितावपि ।<br>
ज्ञातृत्वशक्तिशून्यत्वात्तस्य दोषास्तथा स्थिताः ॥ 151 ॥</p>
<p>सि.सू. अभ्युपगमेप्यर्थाभावात् ॥ (2-2-8)</p>
<p>प्रधानस्याभ्युपगमेप्यर्थाभावादनेन च ।<br>
तन्नानुमेयं भोगापवर्गरूपप्रयोजनम् ॥ 152 ॥</p>
<p>निर्विकारस्य पुंसोऽस्ति न भोगः प्रकृतीक्षणम् ।<br>
तद्विसर्जनरूपापवर्गश्च स्यात्कदापि न ॥ 153 ॥</p>
<p>तस्सान्निध्यादेव पुंसः भोगस्संभवतीति चेत् ।<br>
तत्सान्निध्यस्य नित्यत्वादपवर्गो न सेत्स्यति ॥ 154॥</p>
<p>(सि.सू.) विप्रतिषेधाच्चासमञ्जसम् ॥ (2-2-9)</p>
<p>पुंसश्च निर्विकारत्वं द्रष्टृत्वं भोक्तता तथा ।<br>
बन्धमोक्षौ न तस्य स्तः प्रकृतेरेव तावुभौ ॥ 155 ॥</p>
<p>पुंसो भोगापवर्गार्था प्रवृत्तिः प्रकृतेस्तथा ।<br>
एवं मिथो व्याहतोक्त्या दद्दर्शनमसङ्गतम् ॥ 156 ॥</p>
<p>॥ इति रचनानुपपत्त्यधिकरणम् ॥</p>
<p>महद्दीर्घाधिकरणम् ॥ 2-2-2)</p>
<p>(सि.सू.) महद्दीर्घवद्वा हस्वपरिमण्डलाभ्याम् ॥ (2-2-10)</p>
<p>प्रधानहेतुवादस्य प्रागसाङ्गत्यमीरितम् ।<br>
अणुकारणवादस्यासामञ्जस्यमिहोच्यते ॥ 157 ॥</p>
<p>(पू) मिथोऽवयवसंयोगात् अवयव्युद्भवात्तथा ।<br>
अंशाल्पत्वाबहुत्वाभ्यामंशिवैषम्यदर्शनात् ॥ 158 ॥</p>
<p>तदंशाल्पत्वकाष्ठा चावश्यकीत्यणवो मताः ।<br>
जगदारंभकास्ते च क्रमात्स्युरिति चेन्न तत् ॥ 159 ॥</p>
<p>(सि). द्व्यणुकात्परमाणोश्च त्र्यणुकादिजनिर्यथा ।<br>
तदभ्युपगतं चान्यत् सर्वमप्यसमञ्जसम् ॥ 160 ॥</p>
<p>तन्त्वाद्यवयवास्स्वांशैष्षङ्भिः पार्श्वैर्हि सङ्गताः ।<br>
जनयन्त्यवयव्याख्यं पृथुवस्त्वणवोऽपि ते ॥ 161 ॥</p>
<p>तथैव संयुज्यमानाः कल्पेरन् द्व्यणुकादये ।<br>
तदणूनां निरंशत्वे परमाणुशतस्य च ॥ 162 ॥</p>
<p>संयेगेऽपि न चैकाणुपरिमाणाधिकं महत् ।<br>
परिमाणं भवेत्तेषामंशवत्त्वं यदीष्यते ॥ 163 ॥</p>
<p>तेपि सांशः स्वकीयांशैः ते च स्वांशैरिति क्वचित् ।<br>
कारणत्वस्य न स्याद्धि व्यवस्थितिरतो न सत् ॥ 164 ॥</p>
<p>(सि.सू.) उभयथापि न कर्मातस्तदभावः ॥ (2-2-11)</p>
<p>परमाणुष्वाद्यकर्मादृष्टकारितमुच्यते ।<br>
तदद्दष्टं चाणुगतमथवाऽऽत्मगतं भवेत् ॥ 165 ॥</p>
<p>द्वेधाप्यकादाचित्कत्वाद्दष्टस्याऽस्य सर्वदा ।<br>
उत्पादकत्वापत्तिः स्यात्कादाचित्कं भवेन्न तत् ॥ 166 ॥</p>
<p>ततश्च कर्मणाणूनां संयोगाभाव आगतः ।<br>
विपाकापेक्षया नास्य सदोत्पादकतेति चेत् ॥ 167 ॥</p>
<p>नानाप्रकाराद्दष्टानामेकदैवैकरूपतः ।<br>
न विपाकस्संभवेद्धि तथेशस्यानुमानतः ॥ 168 ॥</p>
<p>असिद्धेरीशसङ्कल्पात् नियमोऽत्र न संभवेत् ।<br>
अतो जगत्कारणत्वं परमाणोरसङ्गतम् ॥ 169 ॥</p>
<p>(सि.सू.) समवायाभ्युपगमाच्च साम्यादनवस्थितेः ॥ (2-2-12)</p>
<p>समावायाभ्युपगमाच्चेदं मतमसङ्गतम्।<br>
द्रव्याप्रथक्सिद्धिहेतुतया जात्यादिकस्य च ॥ 170 ॥</p>
<p>इष्यते समवायोऽयं तथाभावेप्यमुष्य च ।<br>
साम्याच्च हेत्वपेक्षायाः अनवस्था प्रसज्यते ॥ 171 ॥</p>
<p>स्वाभाविकस्तथाभावस्सम्बन्धस्येति चेत्तदा ।<br>
एष स्वभावो जात्यादेरेव युक्तः किमन्यतः ॥ 172 ॥</p>
<p>(सि.सू.) नित्यमेव च भावात् ॥ (2-2-73)</p>
<p>सम्बन्धस्यास्य नित्यत्वे सम्बन्ध्यखिलवस्तुनः ।<br>
नित्यमेव च भावाद्धि मतमेतदसङ्गतम् ॥ 173 ॥</p>
<p>(सि.सू.) रूपादिमत्त्वाच्च विपर्ययो दर्शनात् ॥ (2-2-14)</p>
<p>पार्थिवाद्यणुसङ्घानामेषां रूपादिमत्त्वतः ।<br>
स्यात्स्वाभिमतनित्य त्वाऽनंशित्वादिविपर्ययः ॥ 174॥</p>
<p>घटादिकेषु रूपादिमत्स्वेवं दर्शनान्नहि ।<br>
द्दष्टानुसारात्कल्प्योऽर्थः स्वभीष्टे पर्यवस्यति ॥ 175 ॥</p>
<p>सि.सू.उभयथा च दोषात् ॥ (2-2-15)</p>
<p>उक्तानित्यत्वादिदोषभयात् रूपादिशून्यता ।<br>
अणुसङ्घे स्वीकृता चेत्कार्यं स्याद्रूपवर्जितम् ॥ 176 ॥</p>
<p>स्वहेतुगुणपूर्वत्वात् गुणानां कार्यवर्तिनाम् ।<br>
एतद्दोषभयात्तेषु रूपवत्त्वं यदीष्यते ॥ 177 ।<br>
तर्ह्यनित्यत्वादिदोषः पूर्वोक्तः प्रसजेत्ततः ।<br>
दोषादुभयथा चैवमसमञ्जसमेव तत् ॥ 178 ॥</p>
<p>(सि.सू) - अपरिग्रहाच्चात्यन्तमनपेक्षा ॥ (2-2-16)</p>
<p>श्रुतिन्यायविरुद्धेपि कपिलस्य मते क्वचित् ।<br>
सत्कार्यवादमुख्येऽस्ति वैदिकानां परिग्रहः ॥ 179 ॥</p>
<p>केनाप्यंशेन काणादपक्षस्यास्यापरिग्रहात् ।<br>
अनपेक्षैव कार्याऽत्रात्यन्तं मोक्षफलेप्सुभिः ॥ 180 ॥</p>
<p>॥ इति महद्दीर्घाधिकरणम् ॥</p>
<p>समुदायाधिकरणम् ॥ (2-2-3)</p>
<p>सि.सू.समुदाय उभयहेतुकेऽपि तदप्राप्तिः ॥ (2-2-17)</p>
<p>अणुकारणतावादिपक्षे पूर्वं निराकृते ।<br>
तत्साम्योपास्थितः पक्षः सौगतानां निरस्यते ॥ 181 ॥</p>
<p>चतुर्विधास्सौगतास्तेष्वाद्या वैभाषिकाख्यकाः ।<br>
द्वितीयास्सौत्रान्तिकाख्या एषां दर्शनमीद्दशम् ॥ 182 ॥</p>
<p>गन्धादिसङ्घैरणुभिः पार्थिवाद्यैश्चतुर्विधैः ।<br>
उत्पाद्यन्ते पृथिव्यादिसङ्धातास्तैश्च भौतिकाः ॥ 183 ॥</p>
<p>उत्पाद्यन्ते च सङ्घाताः बाह्यार्था एत एव हि ।<br>
आन्तरो ज्ञानसन्तानरूपो देहान्तरास्थितः ॥ 184 ॥</p>
<p>अहंप्रतीतिविषयः - आत्मास्त्यर्थेष्वमीष्वपि ।<br>
क्षणिकेषु स्थिरत्वादिबुद्ध्याख्याविद्ययाऽखिलम् ॥ 185 ॥</p>
<p>उपपद्यत एवातः जगदुत्पत्तिरप्यथ ।<br>
युज्यते व्यवहारश्चेत्येतन्मतमसङ्गतम् ॥ 186 ॥</p>
<p>अणुहेतुकपृथ्व्यादिसङ्घे पृथ्व्यादिहेतुके ।<br>
देहेन्द्रियादिसङ्घे च सङ्घोत्पत्तिर्न युज्यते ॥ 187 ॥</p>
<p>क्षणिकत्वाभ्युपगमात् अणुपृथ्व्यादिकस्य च ।<br>
कदाऽणवः क्षणध्वस्ताः व्याप्रियन्ते च संहतौ ॥ 188 ॥</p>
<p>भूतानि च कदा वा ते संहन्यन्तेऽथ तानि च ।<br>
कदा ते ज्ञानविषयाः यान्ति वा व्यवहार्यताम् ॥ 189 ॥</p>
<p>सर्वे क्षणविशिष्टाश्चेत् पदार्था, नहि युज्यते ।<br>
जगदुत्पत्तिरपि च व्यवहारश्च लौकिकः ॥ 190 ॥</p>
<p>(सि.सू.) इतरेतरप्रत्ययत्वादुपपन्नमिति चेन्न सङ्घातभावानिमित्तत्वात् ॥ (2-2-18)</p>
<p>अविद्या विपरीता धीः तया संस्कारशब्दिताः ।<br>
रागद्वेषादयश्चैवमविद्यादिपरम्परा ॥ 191 ॥</p>
<p>अन्योन्यमूलाऽनादिश्च चक्रवत्परिवर्तते ।<br>
भूतभौतिकसङ्घातं विनैतन्नोपपद्यते ॥ 192 ॥</p>
<p>अतस्सङ्घातभावाद्यमुपपन्नमिहेति चेत् ।<br>
नैवमेतदविद्यादेः सङ्घातत्वादिकं प्रति ॥ 193 ॥</p>
<p>अनिमित्तत्वतोऽविद्या स्थिरताबुद्धिरस्थिरे ।<br>
क्षणिकस्य हि नार्थस्य भजेत् संहतिहेतुताम् ॥ 194 ॥</p>
<p>शुक्तिरूप्यत्वबुद्धिर्हि न शुक्त्याद्यर्थसंहतेः ।<br>
हेतुस्स्यात् किञ्च यस्य स्यात् क्षणिके स्थिरतामतिः ॥ 195 ॥</p>
<p>स तदैव ध्वस्त इति कस्य रागादिकं भवेत् ।<br>
सि.सू.उत्तरो पादे च पूर्वनिरोधात् ॥ (2-2-19)</p>
<p>परक्षणोत्पत्तिकाले पूर्वक्षणविनाशतः ॥ 196 ॥</p>
<p>परक्षणं प्रत्येतस्य हेतुत्वानुपपत्तितः ।<br>
न स्याद्विश्वोत्पत्तिरस्मिन् क्षणिकत्वमते ध्रुवम् ॥ 197 ॥</p>
<p>अभावस्यैव हेतुत्वे सर्वं सर्वत्र सर्वदा ।<br>
उत्पद्येताऽथ पूर्वत्र वर्तिनोऽस्यैव हेतुता ॥ 198 ॥</p>
<p>कश्चित् घटक्षणो हेतुः स्यान्नानोत्तरभाविनाम् ।<br>
(सि.सू.)असति प्रतिज्ञोपरोधो यौगपद्यमन्यथा ॥ (2-2-20)</p>
<p>असत्यपि च हेतौ तत् कार्यमुत्पद्यते यदि ॥ 199 ॥</p>
<p>ज्ञानोत्पत्तावधिपतिसहकार्यादिकस्य च ।<br>
कारणत्वप्रतिज्ञायाः विरोधश्चापि संभवेत् ॥ 200 ॥</p>
<p>प्रतिज्ञाऽनुपरोधाय तिष्ठत्येकघटक्षणे ।<br>
घटक्षणान्तरोत्पत्तिः इष्यते भवता यदि ॥ 201 ॥</p>
<p>यौगपद्येनोपलब्धिः कार्यकारणयोर्भवेत् ।<br>
(सि.सू.) प्रतिसंख्याऽप्रतिसंख्यानिरोधाप्राप्तिरविच्छेदात् ॥ (2-2-21)</p>
<p>विनाशश्च द्विधा प्रोक्तः स्थूलसूक्ष्मप्रभेदतः ॥ 202 ॥</p>
<p>आद्योऽयमुपलब्ध्यर्हः घटादौ दण्डत्ताडिते ।<br>
अन्त्यः प्रतिक्षणोद्भावी तदनर्हो निरन्वयौ ॥ 203 ॥</p>
<p>न स्यातां तौ विनाशादिधर्मभाग्वस्तुनस्सदा ।<br>
अविच्छेदात् घटादौ चावस्थान्तरसमन्विते ॥ 204 ॥</p>
<p>निरन्वयविनाशस्यादर्शनादेवमे तु ।<br>
दीपनिर्वाणेऽपि सूक्ष्मावस्थासंप्राप्तिरिष्यते ॥ 205 ॥</p>
<p>(सि.सू.) उभयथा च दोषात् ॥ (2-2-22)</p>
<p>जातस्य तुच्छतापत्तौ तुच्छाच्चोत्पत्तिवर्णने ।<br>
दोषापत्तेरुभयथा ते न स्यातां हि सर्वथा ॥206 ॥</p>
<p>तुच्छादुत्पत्तिवादे हि कार्यं तुच्छात्मकं भवेत् ।<br>
यस्मादुत्पद्यते यच्च तत् तदात्मकमेव हि ॥ 207 ॥</p>
<p>मृत्सुवर्णादिकार्यं हि दृश्यते तन्मयं यथा ।<br>
जातस्य तुच्छतापत्तौ जगुत्तचेछात्मकं भवेत् ॥ 208 ॥</p>
<p>तच्च तुच्छात्मकं नाङ्गीक्रियते न प्रमीयते ।<br>
तस्मादुभयथा दोषादिदं मतमसङ्गतम् ॥ 209 ॥</p>
<p>(सि.सू.) आकाशे चाविशेषात् ॥ (2-2-23)</p>
<p>तुच्छस्वरूपताऽऽकाशे न संभवति तत्र च ।<br>
अबाधितप्रतीतिर्यत् पृथिब्यादाविवास्ति नः ॥ 210 ॥</p>
<p>पतत्यत्र श्येन इति तदाधारत्वतोऽनिशम् ।<br>
(सि.सू.) अनुस्मृतेश्च ॥ (2-2-24)</p>
<p>प्रत्यभिज्ञानतोप्येवमर्थक्षणिकता नहि ॥</p>
<p>तदेवेदमिति ज्ञानमतीताद्यवगाहनात् ।<br>
कालद्वयविशिष्टं च वस्त्वेकं सूचयत्यतः ॥ 212 ॥</p>
<p>अस्थिरत्वे पदार्थस्य प्रत्यभिज्ञा न सङ्गता ।<br>
समानं दूषणं प्रोक्तं बाह्यार्थास्तित्ववादिनोः ॥ 213 ॥</p>
<p>(सि.सू.) नासतोऽदृष्टत्वात् ॥ (2-2-25)</p>
<p>ज्ञानोत्पत्तिक्षणेऽर्थस्यानवस्थानान्न कस्यचित् ।<br>
अर्थस्य धीविषयता स्यादिति प्राक् यदीरितम् ॥ 214 ॥</p>
<p>तत्रानुमेयार्थवादी प्राह सौत्रान्तिकः परः ।<br>
न ज्ञानविषयत्वेऽत्र वस्तुसत्तैव कारणम् ॥ 215 ॥</p>
<p>वस्तुनो धीविषयता यतस्तद्धेतुतात्मिका ।<br>
विज्ञाने नीलपीतादिविचित्राकारदर्शनात् ॥ 216 ॥</p>
<p>पूर्वं समर्प्य स्वाकारं विज्ञाने तदनन्तरम् ।<br>
स्वयं विनष्टो नीलादिरर्थः पुसाऽनुमीयते ॥ 217 ॥</p>
<p>यतोऽर्थकृतमेवैतत् ज्ञानवैचित्र्यमित्यसत् ।<br>
ज्ञाने नीलादिराकारः लभ्यते यः स नार्हति ॥ 218 ॥</p>
<p>आकारो भवितुं नष्टस्यार्थस्यैवमपि क्वचित् ।<br>
नष्टे धर्मिण्यदृष्टत्वात् धर्मस्यान्यत्र सङ्गतेः ॥ 219 ॥</p>
<p>जपापुष्पे विनष्टे हि लौहित्यं स्फटिके कुतः ।<br>
धीवैचित्र्यमतोऽर्थस्य क्षणिकत्वे न संभवेत् ॥ 220 ॥</p>
<p>(सि.सू.) उदासीनानामपि चैवं सिद्धिः ॥ (2-2-26)</p>
<p>क्षणिकत्वे पदार्थानां निष्प्रयत्ननृणामपि ।<br>
सर्वार्थसिद्धिस्स्यादेव प्रयत्नाद्यनुतिष्ठतः ॥ 221 ॥</p>
<p>तदानीमेव नष्टत्वात् तत्संस्कारादिकस्य च ।<br>
स्थिरस्यैकस्यानुवर्तमानस्यासंमतत्वतः ॥ 222 ॥</p>
<p>भवेदहैतुकी सिद्धिः अप्रयत्नवतामपि ।<br>
उभयोरप्यर्य दोषः समोऽतो दर्शनं न सत् ॥ 223 ॥</p>
<p>॥ इति समुदायाधिकरणम् ॥</p>
<p>उपलब्ध्यधिकरणम् ॥ (2-2-4)</p>
<p>(सि.सू.) नाऽभाव उपलब्धेः ॥ (2-2-27)</p>
<p>चतुर्विधेषु बौद्धेषु प्राङ्निरस्तं द्वयोर्मतम् ।<br>
योगाचारस्यात्र मतं तृतीयस्य निरस्यते ॥ 224 ॥</p>
<p>यद्धीविचित्रत्वमर्थवैचित्र्यकृतमुच्यते ।<br>
तन्नार्थवन्मतेरेव विचित्रत्वाच्च साकृतेः ॥ 225 ॥</p>
<p>निराकारधियां कुत्राप्यप्रकाशो हि संमतः ।<br>
ततः प्रकाशमानायाः धियस्साकारता भवेत् ॥ 226 ॥</p>
<p>ज्ञायमानो य आकारः स ज्ञानस्येति निश्चयः ।<br>
बहिर्वदवभासोऽपि तस्य विभ्रममूलकः ॥ 227 ॥</p>
<p>सहोपलम्भनियमादपि ज्ञानार्थयोस्तथा ।<br>
ज्ञानादव्यतिरिक्तोऽर्थः किञ्च बाह्यार्थवादिभिः ॥ 228 ॥</p>
<p>ज्ञानेप्यर्थसरूपं च रूपमास्थेयमन्यथा ।<br>
ज्ञानस्य तत्तदर्थं प्रत्यसाधारणता कथम् ॥ 229 ॥</p>
<p>तावन्मात्रेणैव सर्वव्यवहारोपपत्तितः ।<br>
विज्ञानेतरबाह्यार्थकल्पनं नैव युक्तिमत् ॥ 230 ॥</p>
<p>इति योगाचारमतं न्यायेऽमुष्मिन्निरस्यते ।<br>
विज्ञानव्यतिरिक्तार्थाभावो वक्तुं न शक्यते ॥ 231 ॥</p>
<p>जानाम्यहं घटमिति निराबाधोपलब्धितः ।<br>
ज्ञातृज्ञानार्थेषु तुल्यं स्फुरत्स्वत्र पृथक् त्रिषु ॥ 232 ॥</p>
<p>ज्ञानस्यैकस्य सत्यत्वमसत्यत्वं तदन्ययोः ।<br>
वदतोऽस्य मतं नूनं हास्यं निर्युक्तकत्वतः ॥ 233 ॥</p>
<p>सहोपलंभनियमात् अभेद इति तद्वचः ।<br>
विरुद्धमर्थभेदस्य साहित्यं साधकं यतः ॥ 234 ॥</p>
<p>तदर्थव्यवहारानुगुण्यापादकतैव हि ।<br>
तद्ज्ञानस्याकार इति घटादिर्न तथा भवेत् ॥ 235 ॥</p>
<p>ज्ञानस्य यस्य येनास्ति सम्बन्धो विषयेण तत् ।<br>
ज्ञानं तद्विषयासाधारणमीदृग्व्यवस्थया ॥ 236 ॥</p>
<p>घटाद्यसाधारणत्वं तद्ज्ञानस्य हि कीर्त्यते ।<br>
(सि.सू.) वैधर्म्याच्च न स्वन्पादिवत् ॥ (2-2-28)</p>
<p>स्वान्पज्ञानस्येव बाह्यघटाद्यर्थधियामपि ॥ 237 ॥</p>
<p>अर्थशून्यत्वसिद्ध्या च बाह्यार्था नेति चेन्न तत् ।<br>
जाग्रद्दशाधियां स्वन्पज्ञानवैधर्म्यतो भृशम् ॥ 238 ॥</p>
<p>अर्थशून्यत्ववादो न युज्यते, स्वन्पगा धियः ।<br>
निद्रादुष्टन्द्रियाज्जन्या बाधिताश्च भवन्ति हि ॥ 239 ॥</p>
<p>जाग्रद्दशाधियश्चैतद्विपरीता न तत्समाः ।<br>
वस्तुतस्स्वान्पिके ज्ञानेप्यर्थसत्यत्वमिष्यते ॥ 240 ॥</p>
<p>ज्ञानानामर्थशून्यत्वे साध्योप्यर्थो न सिद्ध्यति ।<br>
निरालम्बानुमानस्याप्यर्थशून्यत्वतस्तव ॥ 241 ॥</p>
<p>तस्यार्थवत्त्वे ज्ञानत्वमनेकान्तं भवेत् खलु ।<br>
(सि.सू.) न भावोऽनुपलब्धेः ॥ (2-2-29)</p>
<p>भावोऽर्थशून्यज्ञानस्य न संभवति च क्वचित् ॥ 242 ॥</p>
<p>अकर्तृकाकर्मकस्य ज्ञानस्यानुपलब्धितः ॥</p>
<p>अतो योगाचारमतं सर्वमप्यसमञ्जसम् ॥ 243 ॥</p>
<p>॥ इत्युपलब्ध्यधिकरणम् ॥</p>
<p>सर्वथानुपपत्त्यधिकरणम् ॥ 2-2-5 ॥</p>
<p>(सि.सू.) सर्वथानुपपत्तेश्च ॥ (2-2-30)</p>
<p>बौद्धैकदेशिनां पक्षाः त्रिविधानां निराकृताः ।<br>
अथ माध्यमिकस्सर्वशून्यवादी निरस्यते ॥ 244 ॥</p>
<p>उत्पर्त्तिदुर्निरूपैव भावतोऽभावतस्तथा ।<br>
घटादिश्चोत्पद्यमानः मृदादेरुपमर्दितात् ॥ 245 ॥</p>
<p>उत्पद्यते चोपमर्दः नाशस्तस्याऽऽकृतेस्स च ।<br>
अभाव एव तस्मान्न भावादुत्पत्तिरिष्यते ॥ 246 ॥</p>
<p>नान्त्यः पक्षोप्यभावाच्च भावोत्पत्तेरसंभवात् ।<br>
इत्थ च दुर्निरूपत्वादुत्पत्तेस्तदनन्तराः ॥ 247 ॥</p>
<p>विकाराश्च न सन्त्येवाऽतस्तत्त्वं शून्यमुच्यते ।<br>
मतं माध्यमिकस्येदं सर्वथा नोपपद्यते ॥ 248 ॥</p>
<p>सर्वं सदिति वा सर्वमसदित्येव वान्यथा ।<br>
शून्यवादी प्रतिज्ञाय यतेत स्वेष्टसाधने ॥ 249 ॥</p>
<p>सर्वथानुपपत्तेश्च तदिष्टं तु न संभवेत् ।<br>
वस्तुनो विद्यमानस्य सदमच्छब्दतद्धियोः ॥ 250 ॥</p>
<p>अवस्थागोचरत्वं हि प्रोक्तं तस्मान्न तुच्छता ।<br>
कुतश्चिदपि सिद्ध्येत्तदभिप्रेता हि सर्वथा ॥ 251 ॥</p>
<p>इष्यते यदि नास्तित्वं अखिलं शून्यमित्यतः ।<br>
तर्हि रूपान्तरेणैवास्तित्वं प्रोक्तं भवेत्, यतः ॥ 252 ॥</p>
<p>रूपान्तरापत्तिरेव नास्तिशब्दार्थ उच्यते ।<br>
ततो मृत्पिण्डोपमर्दः घटत्वोत्पत्तिरूपकः ॥ 253 ॥</p>
<p>मृद्द्रव्यं पिण्डतावस्थायुक्तमुत्पादकं, तथा ।<br>
तदेव घटतावस्थायुक्तमुत्पाद्यमिष्यते ॥ 254 ॥</p>
<p>तस्मादभावाद्भावस्य नोत्पत्तिः क्वचिदिष्यते ।<br>
तस्मान्माध्यमिकस्येदं मतं सर्वमसङ्गतम् ॥ 255 ॥</p>
<p>॥ इति सर्वथानुपपत्त्यधिकरणम् ॥</p>
<p>॥ एकस्मिन्नसंभवाधिकरणम् ॥ (2-2-6)</p>
<p>(सि.सू.) नैकस्मिन्नसंभवात् ॥ (2-2-31)</p>
<p>निरस्यैवं सौगतोक्तिमार्हतस्य मतं त्विह ।<br>
अणुकारणतावादसाम्योपस्थितमस्यते ॥256 ॥</p>
<p>जगत् जीवादिभेदेन षड्द्रव्यात्मकमीश्वरः ।<br>
न कश्चिदस्तत्र जीवः देहतुल्यप्रमाणवान् ॥257 ॥</p>
<p>सदेवेत्यादिनियमशून्यं वस्त्वखिलं च तत् ।<br>
सर्वं च सदसद्रूपं नित्यानित्यात्मकं तथा ॥ 258 ॥</p>
<p>भिन्नाभिन्नात्मकमपीत्येवं जैनमतं न सत् ।<br>
सत्त्वासत्त्वादिधर्माणां तेजस्तिमिरवन्मिथः ॥ 259 ॥</p>
<p>विरुद्धानामेकदैवासंभवादेकवस्तुनि ।<br>
नैतन्मतं सङ्गतं स्यात्, अश्वत्वमहिषत्वयोः ॥260 ॥</p>
<p>कथं युगपदेकस्मिन् समावेशस्य संभवः ।<br>
ईशानाधिष्ठिताणोश्च कारणत्वे य ईरिताः ॥ 261 ॥</p>
<p>दोषास्ते तदवस्थाश्चेत्ययुक्तं जैनजल्पनम् ।<br>
(सि.सू.) एवं चात्माऽकात्स्नर्यम् ॥ (2-2-32)</p>
<p>जीवस्यैवं वपुस्तुल्यमानाभ्युपगमे सति ॥ 262 ॥</p>
<p>हस्तिदेहस्थितस्यास्य मशकादिप्रवेशने ।<br>
अल्पदेशव्यापितया भवेदपरिपूर्णता ॥ 263 ॥</p>
<p>बृहद्देहप्रवेशेऽपि कृत्स्नव्याप्तिर्न तत्र च ।<br>
(सि.सू.) न च पर्यायादप्यविरोधो विकारादिभ्यः ॥ (2-2-33)</p>
<p>न च सङ्कोचादिरूपावस्थाभ्युपनमेन च ॥ 264 ॥</p>
<p>परिहर्तुं विरोधोऽस्य शक्यते घटतुल्यता ।<br>
विकारित्वानित्यतादिदोषास्पदतया भवेत् ॥ 265 ॥</p>
<p>(सि.सू.) अन्त्यावस्थितेश्चोभयनित्यत्वादविशेषः॥ (2-2-34)</p>
<p>आत्मनो मोक्षकाले यत्परिमाणं तदेव च ।<br>
स्वाभाविकं ततश्चात्मस्वरूपवदमुष्य च ॥ 266 ॥</p>
<p>मोक्षकालिकमानस्य नित्यत्वात्पूर्वमप्यदः ।<br>
मानमेवेति वक्तव्यतया तस्यात्मवस्तुनः ॥ 267 ॥</p>
<p>पूर्वं वपुस्तुल्यमानवदोऽतीवासमञ्जसः ।<br>
तस्मान्मिथो विरुद्धत्वात् मतमेतदसङ्गतम् ॥ 268 ॥</p>
<p>इत्येकस्मिन्नसंभवाधिकरणम् ॥</p>
<p>पशुपत्यधिकरणम् ॥ (2-2-7)</p>
<p>(सि.सू.) पत्युरसामञ्जस्यात् ॥ (2-2-35)</p>
<p>कापिलादिमतेष्वस्तु वेदबाह्येषु मादरः ।<br>
सर्वज्ञरुद्रसंप्रोक्ते मते पाशुपते भृशम् ॥</p>
<p>आदरः कार्य एवेति वादोऽत्र विनिवार्यते ।<br>
ईशस्सिद्धोऽनुमानेन स औपनिषदो न च ॥ 270 ॥</p>
<p>निमित्तोपादानयोश्च भेदः पशुपतिस्था ।<br>
निमित्तहेतुर्विश्चोपादानमव्याकृतं भवेत् ॥ 271 ॥</p>
<p>जगत्पशुषतिस्सर्वं कुलालादिर्घटादिवत् ।<br>
सृजत्येवं मुक्तिहेतुः मुद्रिकाषाट्कधारणम् ॥272 ॥</p>
<p>सुराकुम्भे देवपूजा चात्मध्यानं भगे तथा ।<br>
इति वेदविरुद्धार्थान् शैवा आहुश्चतुर्विधाः ॥ 273 ॥</p>
<p>इदं मतं पशुपतेः व्याघाताच्च परस्परम् ।<br>
श्रुतेश्चैवं विरुद्धत्वात् असामञ्जस्यतो भृशम् ॥274 ॥</p>
<p>निश्रेयसार्थिभिर्नैवाऽऽदरणीयं विवेकिभिः ।<br>
वेदा जगन्निमित्तं चोपादानं च पुनः पुनः ॥ 275 ॥</p>
<p>नारायणं वदन्तस्य ब्रह्मणो वदेनात्मिका ।<br>
उपास्तिर्मुक्तिदा चेति तत्र तत्र श्रुता अपि ॥ 276 ॥</p>
<p>शिवादिशब्दा नारायणानुवाकानुसारतः ।<br>
नारायणपरा एव श्रुतं तत्र तथैव हि ॥ 277 ॥</p>
<p>अयं चार्थः पूर्वमेव सुस्पष्टं प्रतिपादितः ।<br>
अतो वेदविरुद्धत्वात् मतमेतदङ्गतम् ॥ 278 ॥</p>
<p>(सि.सू.) अधिष्ठानानुपपत्तेश्च ॥ (2-2-36)</p>
<p>निमित्तमात्रेश्वरस्य कल्पनादनुमानतः ।<br>
दृष्टानुसारात्कर्तव्यमधिष्ठानं कुलालवत् ॥ 279 ॥</p>
<p>न युज्यते पशुपतेः प्रधानाधिष्ठितिः क्वचित् ।<br>
अदेहत्वात्सदेहानां ह्येवाधिष्ठितिरिष्यते ॥ 280 ॥</p>
<p>न शरीरित्वमस्य स्यात्तस्य सावयवस्य च ।<br>
नित्यत्वेऽनित्यतायां च प्राक् दोषाः परिकीर्तिताः ॥ 281 ॥</p>
<p>(सि.सू.) करणवच्चेन्न भोगादिभ्यः ॥ (2-2-37)</p>
<p>अशरीरस्य जीवस्य करणादिपरिग्रहः ।<br>
यथोपपद्यते तद्वदीश्वरस्याप्यदेहिनः ॥ 282 ॥</p>
<p>प्रकृत्यधिष्ठानमिति चेन्न पुण्यादिकर्मणाम् ।<br>
फलभोगाय हि वपुराद्यधिष्ठानमात्मनः ॥ 283 ॥</p>
<p>तद्वदस्यापि सर्वं स्यात्फलभोगाद्यपीशितुः ।<br>
तस्मात्प्रधानाधिष्ठानसंभवो नेश्वरस्य हि ॥ 284 ॥</p>
<p>(सि.सू) अन्तवत्त्वमसर्वंज्ञता वा ॥ (2-2-38)</p>
<p>पुण्यापुण्यात्मकादृष्टवत्त्वे पशुपतेस्तदा ।<br>
अन्तवत्त्वं जीववच्च सृष्टिसंहार्यता तथा ॥ 285 ॥</p>
<p>असर्वज्ञत्वं च भवेत् तस्मात्सर्वप्रकारतः ।<br>
इदं नादरणीयं स्यात् मतं मुक्तिफलेप्सुभिः ॥ 286 ॥</p>
<p>॥ इति पशुपत्यधिकरणम् ॥</p>
<p>उत्पत्त्यसंभवाधिकरणम् ॥ 2-2-8 ॥</p>
<p>(पाञ्चरात्राधिकरणम् )</p>
<p>(पू.सू) उत्पत्त्यसंभवात् ॥ (2-2-39)</p>
<p>साङ्रव्यादितन्त्रसामान्यात्पाञ्चरात्रागमेऽपि च ।<br>
साक्षाद्भगवता प्रोक्ते मोक्षसाधनबोधिनि ॥ 287 ॥</p>
<p>अप्रामाण्याशङ्किपरपक्षोऽत्र क्षिप्यते नयैः ।<br>
(पू) असंभवन्त्या जीवानामुत्पत्तेरभिधानतः ॥ 288 ॥</p>
<p>न प्रमाणं पाञ्चरात्रागमस्तन्त्रेऽत्र कथ्यते ।<br>
सङ्कर्षणो नाम जीवः वासुदेवात्प्रजायते ॥ 289 ॥</p>
<p>सङ्कर्षणाच्च प्रद्यम्नसंज्ञमुत्पद्यते मनः ।<br>
अहङ्कारोऽनिरुद्धाख्यः तस्माज्जायत इत्यपि ॥ 290 ॥</p>
<p>अत्र श्रुतिविरुद्धा हि जीवोत्पत्तिः प्रितीयते ।<br>
श्रुतौ &quot; न जायत &quot; इति तदनादित्वमुच्यते ॥ 291 ॥</p>
<p>(पू.सू) न च कर्तुः करणम् ॥ (2-2-40)</p>
<p>सङ्कर्षणान्मनो जातमिति कर्तुश्च जीवतः ।<br>
मनसः करणस्यैवमुत्पत्तिश्च न संभवेत् ॥</p>
<p>&quot; एतस्माज्जायते प्राणः मनस्सर्वेन्द्रियाणि च &quot; ।<br>
इत्युत्पत्तिश्रुतेर्ब्रह्मसकाशान्मनसोऽपि च ॥ 293 ॥</p>
<p>(सि.सू) विज्ञानादिभावे वा तदप्रतिषेधः ॥ (2-2-41)</p>
<p>(सि) एवं सूत्रद्वयेनैतदागमस्याप्रमाणताम् ।<br>
आशङ्क्य तस्य प्रामाण्यं साध्यते सूत्रयुग्मतः ॥ 294 ॥</p>
<p>अत्र विज्ञानादिशब्दात् परब्रह्माभिधीयते ।<br>
सङ्कर्षणादिमूर्तीनां ब्रह्मत्वे तिसृणां सति ॥ 295 ॥</p>
<p>तदर्थबोधनपरशास्त्रस्यास्य प्रमाणता ।<br>
निषिध्यते नैव, वासुदेवाख्यं ब्रह्म तत्परम् ॥ 296 ॥</p>
<p>आश्रिताश्रयणीयत्वसिद्धये श्रितवत्सलम् ।<br>
चतुर्धा स्वेच्छयैवाविर्भवतीति च कथ्यते ॥ 297 ॥</p>
<p>चातुरात्म्योपासनं तत् ब्रह्मोपासनमित्यपि ।<br>
अतस्सङ्कर्षणादीनां परब्रह्मण एव हि ॥ 298 ॥</p>
<p>स्वेच्छाविग्रहरूपत्वात् तादृगर्थावबोधिनः ।<br>
शास्त्रस्यास्य प्रमाणत्वाप्रतिषेधो हि युज्यते ॥ 299 ॥</p>
<p>तत्र जीवमनोहङ्कारतत्त्वानां क्रमात्तथा ।<br>
अधिष्ठातार उच्यन्ते त्रयस्सङ्कर्षणादयः ॥ 300 ॥</p>
<p>तेषां जीवादिशब्दैश्च भाषणं न विरुध्यते ।<br>
प्राणाकाशादिशब्दैश्च यथा ब्रह्मावबोधनम् ॥ 301 ॥</p>
<p>(सि.सू.) विप्रतिषेधाच्च ॥ (2-2-42)</p>
<p>&quot; स ह्यनादिरनन्तश्च परमार्थेन निश्चितः &quot; ।<br>
इत्यस्मिन्नपि तन्त्रे च जीवोत्पत्तिनिषेधतः ॥ 302 ॥</p>
<p>अविरुद्धमिदं तन्त्रं प्रमाणतममुच्यते ।<br>
तस्मान्महाभारते च सूत्रकृद्बादरायणः ॥ 303 ॥</p>
<p>&quot; पञ्चरात्रस्य कृत्स्नस्य वक्ता नारायणस्स्वयम् &quot; ।<br>
इयुक्तयैतद्वक्तुराप्ततमत्वं चास्य कृत्स्नशः ॥ 304 ॥</p>
<p>प्रामाण्यं बोधयाञ्चक्रे सुस्पष्टं तत्त्ववित्तमः ।<br>
तस्मद्विलक्षणं शास्त्रं निस्समाभ्यधिकं मतम् ॥ 305 ॥</p>
<p>पञ्चरात्रस्य पूर्वोक्तागमवच्चाप्रमाणताम् ।<br>
अनिच्छतस्सूत्रकृतस्तदप्रामाण्यवादिनाम् ॥ 306 ॥</p>
<p>पक्षस्य परपक्षत्वात् पादेऽस्मिन् तन्निराकृतिः ।<br>
युक्ताऽतोऽस्या अधिकृतेः पादसङ्गतिरक्षता ॥ 307 ॥</p>
<p>इदं शतसहस्राद्धी त्यादिभारतसूक्तिभिः ।<br>
आशयस्सूत्रकारस्य सुस्पष्टं हि प्रतियते ॥ 308 ॥</p>
<p>॥ इति उत्पत्त्यसंभवाधिकरणम् ॥</p>
<p>॥ इति द्वितीयाध्याये द्वितीयः पादः ॥</p>
<p>॥श्रीमते श्रीराघवार्यमहादेशिकाय नमः ॥</p>
<p>॥ अथ द्वितीयाध्याये तृतीयः पादः ॥</p>
<p>॥ वियदधिकरणम् ॥ (2-3-1 )</p>
<p>(पू-सू) न वियदश्रुतेः ॥ (2-3-1)</p>
<p>साङ्ख्यादिबाह्यतन्त्राणां न्यायाभासाश्रयत्वतः ।<br>
तथा विप्रतिषेधाच्चासाङ्गत्यं पूर्वमीरितम् ॥ 309 ॥</p>
<p>दोषाभावख्यापनाय निजपक्षस्य सर्वथा ।<br>
ब्रह्मकार्यतयेष्टस्य चिदचित्सर्ववस्तुनः ॥ 310 ॥</p>
<p>तत्कार्यताप्रकारोऽथ शोध्यते पादयुग्मतः ।<br>
तत्रादौ वियदुत्पत्तिराक्षिप्य स्थाप्यते नयैः ॥ 311 ॥</p>
<p>(पू) वियन्नोत्पद्यते तस्योत्पत्तेरश्रवणात् श्रुतौ ।<br>
निरंशस्यात्मन इव वियतस्तादृशस्य हि ॥ 312 ॥</p>
<p>नोत्पत्तिश्श्क्यते वक्तुं च्छान्दोग्योपनिषद्यतः ।<br>
तत्तेजोऽसृजते त्येव तेजआदेः श्रुता जनिः ॥</p>
<p>श्रुतान्यत्र तदुत्पत्तिर्बाध्यतेऽर्थविरोधतः ।<br>
(सि-सू) अस्ति तु ॥ (2-3-2)</p>
<p>उत्पत्तिर्वियतोऽस्त्येवाऽऽकाशस्संभूत इत्यतः ॥ 314 ॥</p>
<p>मानान्तराप्रतीतामप्युत्पतिं्त तस्य हि श्रुतिः ।<br>
अतीन्द्रियार्थविषया वक्तुं शक्तैव सर्वथा ॥ 315 ॥</p>
<p>निरंशद्रव्यता ह्यस्य नोत्पतिं्त विनिवारयेत् ।<br>
अनुत्पत्तेरप्रयोजकत्वात्तस्यास्तथात्मनः ॥ 316 ॥</p>
<p>नानुत्पत्तिर्निरंशत्वप्रयुक्ता किन्तु सा श्रुतेः ।<br>
(पू-सू) गौण्यसंभवात् शब्दाच्च ॥ (2-3-3)</p>
<p>तत्तेजोऽसृजते त्यत्रोत्पत्तिस्तेजस एव हि ॥ 317 ॥</p>
<p>प्रथमं श्रूयते तस्मात् व्योमोत्पत्त्युक्त्यसंभवात् ।<br>
तैत्तिरीयश्रुतिर्गौण्याऽऽकाशस्संभूत इत्यसौ ॥ 318 ॥</p>
<p>वायुश्चे ति श्रुतौ व्योम्नोऽमृतत्वश्रवणात्तथा ।<br>
(पू-सू) स्याच्चैकस्य ब्रह्मशब्दवत् ॥ (2-3-4)</p>
<p>व्योम्नि संभूतशब्दस्य प्रयुक्तत्वेऽपि गौणतः ॥ 319 ॥</p>
<p>अनुषक्तेस्योपरिष्टात् वायोरित्यादिके स्थले ।<br>
स्यादेव मुख्यता ब्रह्मशब्दवत् , शब्द एष हि ॥ 320 ॥</p>
<p>गौणवृत्त्या प्रधाने च तस्मादि त्यत्र पठ्यते ।<br>
मुख्यवृत्त्या ब्रह्मणि च तत्रैव तपसेति च ॥ 321 ॥</p>
<p>(सि-सू) प्रतिज्ञाऽहानिरव्यतिरेकात् ॥ (2-3-5 )</p>
<p>येनाऽश्रुतं श्रुतमिति च्छान्दोग्ये प्रतिपादितम् ।<br>
व्योमादिसर्वविज्ञानप्रतिज्ञानं यदस्य च ॥ 322 ॥</p>
<p>ब्रह्मकार्यत्वेन तदव्यतिरेकाद्विहायसः ।<br>
भवत्यहानिस्तस्मात्सा गौणी नोदाहृता श्रुतिः ॥ 323 ॥</p>
<p>परात्मैकत्वावधृतिवादिभ्यः प्रलयेपि च ।<br>
सदेवे त्यादिशब्देभ्योऽवगता वियतो जनिः ॥ 324 ॥</p>
<p>तत्तेज इत्यत्र तेजस्सृष्टिमात्रं प्रकाशितम् ।<br>
न तु प्रथमसृष्टत्वं तस्मात्तस्य जनिः स्थिरा ॥ 325 ॥</p>
<p>(सि-सू) यावद्विकारं तु विभागो लोकवत् ॥ (2-3-7)</p>
<p>ऐतदात्मय मिति श्रुत्या व्योमादेरखिलस्य च ।<br>
ब्रह्मकार्यत्ववचनात् विकारणां हि यावताम् ॥ 326 ॥</p>
<p>उत्पत्तिरुक्तप्रायैव देवदत्तसुता इमे ।<br>
इत्युक्त्वा तेषु केषाञ्चित् उत्पत्तिवचने यथा ॥ 327 ॥</p>
<p>व्योम्नोऽमृतत्वोक्तिरपि चिरस्थायित्वसूचिका ।<br>
(सि-सू) एतेन मातरिश्वा व्याख्यातः ॥ (2-3-8 )</p>
<p>न्यायेनैतेनैव वायोरप्युत्पत्तिश्च भाषिता ॥ 328 ॥</p>
<p>उत्तराधिकृतौ वायोः परामर्शप्रयोजना ।<br>
वायोरत्र पृथग्योगकृतिर्नैवातिदेशनम् ॥ 329 ॥</p>
<p>(सि-सू) असंभवस्तु सतोऽनुपपत्तेः ॥ (2-3-9)</p>
<p>परस्य ब्रह्मणस्सर्वकारणस्यैव सर्वथा ।<br>
उत्पत्त्यसंभवो युक्तस्तदन्यस्याखिलस्य च ॥ 330 ॥</p>
<p>एकज्ञानाधीनसर्वविज्ञानानुपपत्तितः ।<br>
विज्ञातकार्यभावस्यानुत्पत्तिर्नैव संभवेत् ॥</p>
<p>॥ इति वियदधिकरणम् ॥</p>
<p>॥ तेजोधिकरणम् ॥ (2-3-2)</p>
<p>(पू-सू) तेजोऽतस्तथा ह्याह ॥ (2-3-10 )</p>
<p>सर्वस्य ब्रह्मकार्यत्वात् जगत्कारणता पुरा ।<br>
परस्योक्ता , न साक्षात्सा द्वारेणेत्येतदस्यते ॥ 332 ॥</p>
<p>अस्माद्वायोः केवलाद्वै तेज उत्पद्यते तथा ।<br>
तैत्तिरीयश्रुति र्वायोहग्नि रित्येव वक्ति हि ॥</p>
<p>(पू-सू ) आपः ॥ (2-3-11 )</p>
<p>आपोऽपि तेजसश्चातः उत्पद्यन्ते तथा श्रुतिः ।<br>
तदपोऽसृजते त्य ग्नेराप इत्यादिकाऽऽह हि ॥ 334 ॥</p>
<p>पृथ्वीविकारत्वाद्वेतौ कार्यशब्दः प्रयुज्यते ।<br>
वाक्यशेषे च भूतानां रूपसंशब्दने तथा ॥ 337 ॥</p>
<p>अपतेजोभ्यां सहोक्त्यैव तदन्नस्ये ति च श्रुतौ ।<br>
सपष्टं प्रतीयते ह्यन्नशब्दवाच्या महीति च ॥ 338 ॥</p>
<p>शब्दान्तरं प्रकारणे तुल्येऽद्भ्यः पृथिवी ति च ।<br>
तस्मात्पृथ्व्येवान्नशब्दवाच्येति ज्ञायते दृढम् ॥ 339 ॥</p>
<p>एतस्माज्जायते प्राणः इत्याद्याः ब्रह्मणस्ततः ।<br>
पारंपर्येण हेतुत्वेप्युपपद्यन्त एव हि ॥ 340 ॥</p>
<p>(सि-सू ) तदभिध्यानादेव तु तल्लिङ्गात्सः ॥ (2-3-14)</p>
<p>कार्याणां महदादीनां तत्तद्वस्तुशरीरकः ।<br>
कारणं परमात्मैव तदभिध्यानलिङ्गतः ॥ 341 ॥</p>
<p>बहु स्यामिति सङ्कल्परूपेक्षापूर्विकैव हि ।<br>
तत्कार्यसृष्टिस्सर्वत्र श्रूयते तादृगीक्षणम् ॥ 342 ॥</p>
<p>तत्तच्छरीरकस्यास्य परस्यैवोपपद्यते ।<br>
यः पृथिव्यां , योऽप्सु तिष्ठन् इत्यादौ हि पृथक्पृथक् ॥343 ॥</p>
<p>तत्तच्छरीरकत्वेन तत्तदात्मत्वमस्य च ।<br>
अन्तर्यामिब्राह्मणे हि श्रूयते परमात्मनः ॥ 344 ॥</p>
<p>(सि -सू) विपर्यण तु क्रमोऽत उपपद्यते च ॥ (2-3-15)</p>
<p>आकाशाद्वायु रित्यादिपारंपर्यक्रमादातः ।<br>
विपर्ययेण सर्वेषां ब्रह्माव्यवहितक्रमः ॥ 345 ॥</p>
<p>एतस्माज्जायते प्राणः इत्यादिभिरुदाहृतः ।<br>
तत्तद्रूपात् ब्रह्मणोऽतः सृष्टेरेवोपपद्यते ॥ 346 ॥</p>
<p>(सि-सू) अन्तरा विज्ञानमनसी क्रमेण लल्लिङ्गादिति चेन्नाविशेषात् ॥</p>
<p>(2-3-16)</p>
<p>मध्ये भूतप्राणयोश्चोन्द्रियौघमनसी क्रमात् ।<br>
उत्पद्येते ईदृशार्थपरं पूर्वसुदाहृतमम् ॥ 347 ॥</p>
<p>एतसा दित्यादिवाक्यं खं वायु रिति लिङ्गतः ।<br>
अतः पारम्पर्यपरमेवेदमिति चेन्न तत् ॥ 348 ॥</p>
<p>एतस्माज्जायत इति प्राणादिषु पृथक् पृथक् ।<br>
पृथ्व्यन्तेष्वप्यन्वयाविशेषात्तस्मात्परः पुमान् ॥ 349 ॥</p>
<p>तेजआदिसमस्तानां साक्षादेव हि कारणम् ।<br>
तत्तच्छरीरकब्रह्मवाचकास्तेजआदयः ॥ 350 ॥</p>
<p>लोके तत्तद्वस्तुवाचितया सिद्धैः पदव्रजैः ।<br>
ब्रह्माभिधानं भाक्तं स्यादित्याशंक्याह चोत्तरम् ॥ 351 ॥</p>
<p>(सि-सू) चराचरव्यपाश्रयस्तु स्यात्तद्व्यपदेशोभाक्तस्तद्भावभावित्वात् ॥</p>
<p>(2-3-17)</p>
<p>चराचराश्रयाश्शब्दाः मुख्या एव परात्मनि ।<br>
आत्मत्वेन ब्रह्मभावभावित्वात्तेजआदिषु ॥ 352 ॥</p>
<p>सर्वस्य ब्रह्मदेहत्वात्तत्प्रकारत्वतस्ततः ।<br>
तत्तद्वाचकशब्दास्ते पर्यवस्यन्ति तत्र हि ॥ 353 ॥</p>
<p>प्रकारवाचिशब्दानां प्रकारिण्यवसानतः ।<br>
अभाक्तत्वं गवादौ तु सिद्धं तस्माद्धि लौकिकाः ॥ 354 ॥</p>
<p>व्युत्पत्तिशून्या वेदान्त एकदेशे प्रयुञ्जते ।<br>
तस्माद्विशिष्टं ब्रह्मैव सर्वकारणमुच्यते ॥ 355 ॥</p>
<p>॥ इति तेजोधिकरणम् ॥</p>
<p>॥ आत्माधिकरणम् ॥ (2-3-3)</p>
<p>(सि-सू) नात्मा श्रुतेर्नित्यत्वाच्च ताभ्यः ॥ (2-3-18 )</p>
<p>स्वरूपपरिणामाख्यविकारकतयेरितम् ।<br>
वियदाद्यचितां ब्रह्मकार्यत्वं न्याययोः पुरा ॥ 356 ॥</p>
<p>उत्पतिं्त प्रतिषिध्यात्र प्रसक्तां वियदादिवत् ।<br>
जीवानां ब्रह्मकार्यत्वमुच्यतेऽन्यप्रकारतः ॥ 357 ॥</p>
<p>एकविज्ञानेन सर्वधीप्रतिज्ञानतस्तथा ।<br>
सृष्टेः प्राक् परमात्मैकत्वावधारणतोऽपि च ॥ 358 ॥</p>
<p>तोयेन जीवा नित्यादिजीवोत्पत्तिश्रुतेरपि ।<br>
जीवस्योत्पत्तिरस्तीति चेन्न नात्मा प्रजायते ॥ 359 ॥</p>
<p>श्रुते र्न जायते ज्ञाज्ञा वित्यादेर्नित्यताऽस्य च ।<br>
नित्योऽजो नित्य इत्यादिश्रुतिभ्यश्चावगम्यते ॥ 360 ॥</p>
<p>कार्यहेत्वोरनन्यत्वात्कार्यत्वादात्मनोऽपि च ।<br>
एकविज्ञानेन सर्वधीप्रतिज्ञोपपद्यते ॥ 361 ॥</p>
<p>कार्यत्वमेकद्रव्यस्यान्यावस्थापत्तिरेव हि ।<br>
तद्धीसङ्कोचादिरूपावस्थान्तरममुष्य च ॥ 362 ॥</p>
<p>जीवस्याप्यस्ति योत्पत्तिर्वियदादिषु दृश्यते ।<br>
सा स्वरूपान्यथात्वाख्या जीवे हि विनिवार्यते ॥ 363 ॥</p>
<p>ईशस्यैकत्वावधृतिः प्राक् सृष्टेश्चिदचित्तनोः ।<br>
नामरूपविभागस्याभावादेवोपपद्यते ॥ 364 ॥</p>
<p>उत्पत्तिमृतिवादिन्यः श्रुतयः प्रत्यगात्मनः ।<br>
ज्ञानसङ्कोचादिकरदेहयोगादिबोधिकाः ॥</p>
<p>॥इत्यात्माधिकरणम् ॥</p>
<p>॥ ज्ञाधिकरणम् ॥ (2-3-4)</p>
<p>(सू) ज्ञोऽत एव ॥ (2-3-19)</p>
<p>जीवस्य ब्रह्मकार्यत्वं प्रागिष्टं ज्ञानधर्मतः ।<br>
तद्धर्मभूतज्ञानं वै नास्येत्युक्तिरिहास्यते ॥ 366 ॥</p>
<p>(पू) विज्ञानं यज्ञ मित्यादिश्रुतेश्चिन्मात्रमात्मनः ।<br>
स्वरूपमथवाऽऽत्मायमागन्तुकमतिर्जडः ॥ 367 ॥</p>
<p>सुषुप्त्यादावात्मनोऽस्य चैतन्यानुपलब्धितः ।<br>
इन्द्रियाधीनचैतन्यवत्त्वाज्जाग्रदृशास्वपि ॥ 338 ॥</p>
<p>न प्रेत्येति च मुक्तस्य चैतन्यप्रतिषेधतः ।<br>
किञ्ज सर्वत्र कार्योपलब्धेस्सर्वगतश्च सः ॥ 669 ॥</p>
<p>इकि चेन्नैष हि द्रष्टा सप्रष्टे त्यादिश्रुतेरतः ।<br>
ज्ञातृत्वं ज्ञानरूपत्वमस्य स्वाभाविकं द्वयम् ॥ 370 ॥</p>
<p>इति प्रतीयतेऽतोऽयं न चिन्मात्रं च नो जडः ।<br>
बद्धमुक्तोभयावस्थ आत्मा ज्ञातैव सर्वदा ॥ 371 ॥</p>
<p>स्वाभाविके च ज्ञातृत्वे सर्वगस्यास्य सर्वदा ।<br>
सर्वत्र चोपलब्धिस्स्यादित्यत्रोत्तरमुच्यते ॥ 372 ॥</p>
<p>(सि-सू) उत्क्रान्तिगत्यागतीनाम् ॥ (2-3-20)</p>
<p>उत्क्रान्त्यादिश्रुतेरात्माऽणुरेवायं न सर्वगः ।<br>
उत्क्रान्तिश्चैष आत्मा निष्क्रामती त्युच्यते श्रुतौ ॥ 373 ॥</p>
<p>गातिश्च पठ्यते ये वै केचास्मा दिति वाक्यतः ।<br>
आगतिः पुनरेत्यस्मै लोकाये ति च पठ्यते ॥ 374 ॥</p>
<p>विभुत्व एता उत्क्रान्तिमुखास्स्युर्बाधिता भृशम् ।<br>
(सि-सू) स्वात्मना चोत्तरयोः ॥ (2-3-21 )</p>
<p>स्थितस्याप्यात्मनस्तस्य कथञ्चिदुपपद्यते ॥ 375 ॥</p>
<p>उत्क्रान्तिस्तनुविश्लेषात् न तु गत्यागती उभे ।<br>
स्वात्मनेव तयोस्संपाद्यत्वादुत्तरयोर्द्वयोः ॥ 376 ॥</p>
<p>तस्मादस्यात्मवर्गस्याऽणुत्वं निश्चितमेव तत् ।<br>
(सि-सू) नाणुरतच्छØतेरिति चेन्नेतराधिकारात् ॥ (2-3-22)</p>
<p>योऽयमि त्यादिना जीवं प्रस्तुत्यैष महानजः ॥ 377 ॥</p>
<p>इति तस्य महत्त्वोक्त्या नाणुरात्मेति चेन्न तत् ।<br>
यस्यानुवित्त इत्यादिश्रुतौ जीवेतरस्य वै ॥ 378 ॥</p>
<p>प्राज्ञस्याधिकृतेस्तस्मान्महत्त्वं तत्स्थमेव हि ।<br>
(सि-सू) स्वशब्दोन्मानाभ्यांच ॥ (2-3-23 )</p>
<p>साक्षादेव श्रीयतेऽणुशब्द एषोषणुरि त्यपि ॥ 379 ॥</p>
<p>वालाग्रशतभागस्ये त्यादौ जीवस्य कथ्यते ।<br>
अणुवस्तूद्धृत्य ततस्थमानत्वं , तत एव च ॥ 380 ॥</p>
<p>बद्धमुक्तोभयावस्थो जीवोऽणुपरिमाणवान् ।<br>
(अव) अस्याणुत्वे सर्वदेहव्यापिनी स्यान्न वेदना ॥ 381 ॥</p>
<p>इत्यत्र परिहारोऽन्यमतरीत्या प्रदर्श्यते ।<br>
(सि-सू) अविरोधश्चन्दनवत् ॥ (2-3-24)</p>
<p>यथा देहैकदेशस्थोप्याह्णादं सर्ववर्ष्मसु ॥ 382 ॥</p>
<p>बिन्दुरुत्पादयत्याशु चन्दनस्य , तथैव हि ।<br>
आत्मा देहैकदेशस्थोप्यखिलाङ्गोत्थवेदनाम् ॥ 384 ॥</p>
<p>तदैवानुभवत्येषः न विरोधोऽत एव हि ।<br>
(सि-सू) अवस्थितिवैशेष्यादिति चेन्नाभ्युपगमाद्धृदि हि ॥ (2-3-25)</p>
<p>देहदेशविशेषावस्थितिवैशेष्यतोऽस्य हि ॥ 384 ॥</p>
<p>चन्दनस्य तथाभावः , आत्मनस्तन्न विद्यते ।<br>
इति चेन्नात्मनोप्यस्य हृदि ह्यय मितिश्रुतेः ॥ 385 ॥</p>
<p>देहदेशविशेषान्तर्हृद्गतत्वावबोधनात् ।<br>
(अव) सर्वदेहव्यापिकार्यकरत्वं कुत्रचिस्थले ॥ 386 ॥</p>
<p>वर्तमानस्य जीवस्य स्वमतेन ब्रवीत्यथ ।<br>
(सि-सू) गुणाद्वाऽऽलोकवत् ॥ (2-3-26 )</p>
<p>ज्ञानेन स्वगुणेनात्मा हृत्स्थो व्याप्याखिलां तनुम् ॥ 387 ॥</p>
<p>वर्तते यद्वदालोकः देशे क्वापि सतो मणेः ।<br>
(अव) धियस्स्वरूपातिरिक्तगुणत्वं कथमुच्यते ॥ 388 ॥</p>
<p>विज्ञानमात्रमेवान्मेत्युक्तं हीत्यत्र कथ्यते ।<br>
(सि-सू ) व्यतिरेको गन्धवत्तथा च दर्शयति ॥ (2-3-27)</p>
<p>व्यतिरेकस्सिद्ध एव जानामीति प्रतीतितः ॥ 389 ॥</p>
<p>जीवस्वरूपात् ज्ञानस्य, यथा गन्धवती मही ।<br>
इति प्रतीतौ गन्धस्य मह्या भेदः प्रतीयते ॥ 390 ॥</p>
<p>श्रुतिश्च दर्शयत्येवं जानात्येवाय मित्यसौ ।<br>
(सि-सू) पृथगुपदेशात् ॥ (2-3-28 )</p>
<p>नाहि विज्ञातु रित्यादिश्रुत्या विज्ञातुरात्मनः ॥ 391 ॥</p>
<p>पृथक्त्वेनैव विज्ञानमुपदिश्यत एव हि ।<br>
(अव) कथं विज्ञानमात्मे ति वच इत्यत्र कथ्यते ॥ 392 ॥</p>
<p>(सि-सू) तद्गुणसारत्वात्तु तद्व्यपदेशः प्राज्ञवत् ॥ (2-3-29 )</p>
<p>विज्ञानगुणसारत्वादात्मा विज्ञानशब्दतः ।<br>
कथ्यते यद्वदानन्दगुणसारत्वतः परः ॥ 393 ॥</p>
<p>एष आकाश आनन्द इत्यानन्दपदेरितः ।<br>
(सि-सू) यावदात्मभावित्वाच्च न दोषस्तदृर्शनात् ॥ (2-3-30)</p>
<p>ज्ञानस्यात्मस्वरूपानुबन्धित्वात् ज्ञानशब्दतः ॥ 394 ॥</p>
<p>उक्तिर्नदोषो गोत्वादेर्नित्यधर्मत्वकारणात् ।<br>
गौरित्युक्तिर्हि खण्डादौ दृश्यतेऽत्र चकारतः ॥ 395 ॥</p>
<p>आत्मनः स्वप्रकाशत्वात् विज्ञानमिति भाषणे ।<br>
न दोष इत्युच्यतेऽतः ज्ञानं ज्ञानगुणश्च सः ॥ 396 ॥</p>
<p>(अव) धियस्स्वरूपानुबन्धिधर्मत्वं कथमुच्यते ।<br>
सुषुप्त्यादिष्वप्रातीतेरित्याशङ्कात्र वार्यते ॥ 397 ॥</p>
<p>(सि-सू) पुंस्त्वादिवत्त्वस्य सतोऽभिव्यक्तियोगात् ॥ (2-3-31 )</p>
<p>सुषुप्त्यादावस्फुरतः सतश्च ज्ञानवस्तुनः ।<br>
दागर्यादिष्वभिव्यक्तेर्यावदात्मानुबन्धि तत् ॥ 398 ॥</p>
<p>बाल्ये सतोऽपि पुंस्त्वस्यानभिव्यक्तस्य वर्ष्मणः ।<br>
यथा युवत्वेऽभिव्यक्त्या कादाचित्कं न तद्भवेत् ॥ 399 ॥</p>
<p>न प्रेत्ये ति श्रुतिर्मुक्ते ज्ञानाभावं न वक्ति हि ।<br>
पूर्वानुभूतजन्मादिज्ञानमेव निषेधति ॥ 400 ॥</p>
<p>(अव) चिन्मात्रं च विभुश्चात्मेत्यत्र दोषः प्रदर्श्यते ।<br>
(सि-सू) नित्योपलब्ध्यनुपलब्धिप्रसङ्गोऽन्यतरनियमो वान्यथा ॥ (2-3-32)</p>
<p>आत्मनस्सर्वगत्वे च चिन्मात्रत्वे च सर्वदा ॥ 401 ॥</p>
<p>स्यातां सहैवोपलभ्यानुपलम्भावथापि वा ।<br>
सदोपलब्धिरेव स्यात् तद्विपर्यय एव वा ॥ 402 ॥</p>
<p>सर्वगश्चित्स्वरूपोऽसौ हेतुस्स्याल्लोकवर्तिनोः ।<br>
आत्मोपलब्ध्यन्ययोश्चोपलब्धेरेव वा तथा ॥ 403 ॥</p>
<p>तदन्यस्यैव हेतुर्वा हेतुश्चेदुभयस्य सः ।<br>
सर्वत्र सर्वदा तस्योभयं तद्वर्ततामथ ॥ 404 ॥</p>
<p>उपलब्धेरेव तदाऽनुपलम्भो भवेन्न हि ।<br>
केवलानुपलब्धेश्चेदुपलब्धर्न तु क्वचित् ॥ 405 ॥</p>
<p>शरीरस्यान्तरेवावस्थितत्वान्मन्मते सदा ।<br>
तत्रैवात्मोपलब्धिस्स्यात् न चान्यत्रेति सिद्ध्यति ॥ 406 ॥</p>
<p>आगन्तुकज्ञानपक्ष आत्मनां सर्वगत्वतः ।<br>
साधारण्याददृष्टादेश्चोक्तदोषः समस्तथा ॥ 407 ॥</p>
<p>आत्मा ज्ञानस्वरूपोऽणुः नित्यज्ञानगुणस्तथा ।<br>
इत्यर्थोऽस्यामधिकृतौ स्थापितो मानयुक्तिभिः ॥ 408 ॥</p>
<p>॥ इति ज्ञाधिकरणम् ॥</p>
<p>कर्त्रधिकरणम् ॥ (2-3-5 )</p>
<p>(सि-सू) कर्ता शास्त्रार्थवत्त्वात् ॥ (2-3-33)</p>
<p>जीवस्य पूर्वं ज्ञातृत्वमणुत्वं च समर्थितम् ।<br>
कर्तृत्वमपि तस्यैव स्थाप्यतेऽधिकृताविह ॥ 409 ॥</p>
<p>(पू ) प्रधानस्यैव कर्तृत्वमात्मनस्तन्न संभवेत् ।<br>
हन्ता चेन्मन्यते हन्तु मित्यादिकठवाक्यतः ॥ 410 ॥</p>
<p>हननादिक्रियास्वस्य कर्तृत्वं प्रतिषिध्यते ।<br>
अहङ्कारविमूढात्मा कर्ताहमिति मन्यते ॥ 411 ॥</p>
<p>नान्यं गुणेभ्यः कर्तार मित्यादिभगवद्वचः ।<br>
स्वरूपमस्याऽकर्तृत्वं व्यामोहः कर्तृतात्मनि ॥ 412 ॥</p>
<p>भोक्तत्वमेव जीवस्येत्येवं वक्ति स्फुटं ह्यतः ।<br>
प्रकृतेरेव कर्तृत्वं भोक्तृतैवात्मनो भवेत् ॥ 413 ॥</p>
<p>(सि ) इत्यसन्मतमात्मैव कर्ता शास्रार्थवत्त्वतः ।<br>
शासनादेव शास्त्रं तत् शासनं च प्रवर्तनम् । 414 ॥</p>
<p>प्रवर्तकत्वं शास्त्रस्य बोधोत्पादनमार्गतः ।<br>
अचेतनं प्रधानं न शक्यं बोधयितुं ततः ॥ 415 ॥</p>
<p>शास्त्रणामर्थवत्ताऽस्य भोक्तुश्चैतन्ययोगिनः ।<br>
कर्तृत्वं एव हि फलं प्रयोक्तर्येव संभवेत् ॥ 416 ॥</p>
<p>यदकर्तृत्वमस्योक्तं हननाख्यकतौ च तत् ।<br>
हन्तव्यत्वाभावतोऽस्य नित्यत्वादुपपद्यते ॥ 417 ॥</p>
<p>प्रवृत्तिष्वस्य संसारे कर्तृता गुणयोगतः ।<br>
अतो गुणानां कर्तृत्वचनं चोपपद्यते ॥ 418 ॥</p>
<p>कारणं गुणसङ्गोऽस्ये त्यत्रैवार्थोऽयमुच्यते ।<br>
अधिष्ठानं तथा कर्ते त्यत्रैवोक्ताऽस्य कर्तृता ॥ 419 ॥</p>
<p>अतः कर्ता च भोक्ता च जीवात्मैवेति सिद्ध्यति ।<br>
(सि-सू) उपादानाद्विपारोपदेशाच्च ॥ (2-3-34)</p>
<p>एतान्प्राणान् गृहीत्वा स्वे शरीरे परिवर्तते ॥ 420 ॥</p>
<p>इति प्राणाद्युपादाने विहारे चास्य कर्तृता ।<br>
उपदिष्टा ततश्चायमेव कर्ता भवेत्खलु ॥ 421 ॥</p>
<p>(सि-सू) व्यपदेशाच्च क्रियायां नचेन्निर्देशविपर्ययः ॥ (2-3-35)</p>
<p>विज्ञानं तनुते यज्ञं कर्माणि तनुतेऽपि च।<br>
इति सर्वक्रियास्वस्य कर्तृत्वव्यपदेशतः ॥ 422 ॥</p>
<p>कर्ताऽयं , ननु विज्ञानशब्दान्नात्मोच्यतेऽपितु ।<br>
अन्तः करणरूपोक्ता बुद्धिरेवेति चेन्न तत् ॥ 423 ॥</p>
<p>तथा सत्यत्र निर्देशविपर्यासो भवेत्खलु ।<br>
विज्ञानेनेति करणविभक्तिः पठिता भवेत् ॥ 424 ॥</p>
<p>ततो विज्ञानशब्देन जीवात्मैवोच्यते श्रुतौ ।<br>
(सि-सू ) उपलब्धिवदनियमः ॥ (2-3-36)</p>
<p>उपलब्धेरनियमः विभुत्वे चात्मनः पुरा ॥ 425 ॥</p>
<p>य उक्तस्तद्वदत्रापि ह्यकर्तृत्वेऽस्य चात्मनः ।<br>
प्रकृतेश्चापि कर्तृत्वे भोक्तृत्वानियमो भवेत् ॥ 426 ॥</p>
<p>प्रकृतेस्सर्वपुरुषसामान्यादखिलः क्रियाः ।<br>
भोगाय स्युः सर्वपुंसां नैव वा यस्य कस्यचित् ॥ 427 ॥</p>
<p>अन्तःकरणभेदऽपि ह्यात्मनां सर्वगत्वतः ।<br>
साधारण्यं चानिवार्यं व्यवस्थाऽतो न सिद्ध्यति ॥ 428 ॥</p>
<p>ततश्चास्यैव कर्तृत्वं , प्रकृतेर्नहि सर्वथा ।<br>
(सि-सू) शक्तिविपर्ययात् ॥ (2-3-37)</p>
<p>प्रकृतेस्सति कर्तृत्वे तदन्यस्य तु सर्वाथा ॥ 429 ॥</p>
<p>भोक्तृत्वायोगतस्तस्या एव स्यात् भोक्तृता ततः ।<br>
आत्मनो भोक्तृताशक्तिर्न स्यात्सा प्रकृतेरिति ॥ 430 ॥</p>
<p>मानं नात्मस्थितौ तस्मात्कर्ता भोक्ता च चेतनः ।<br>
(सि-सू) समाध्यभावाच्च ॥ (2-3-38 )</p>
<p>कर्तृत्वे प्रकृतेस्तस्याः समाधौ मोक्षसाधने ॥ 431 ॥</p>
<p>सा स्यात्कर्त्री समाधिश्च प्रकृत्यन्योस्म्यहन्त्विति ।<br>
प्रकृतिः प्रकृतेरन्यास्मीति ध्यातुमलं न हि ॥ 432 ॥</p>
<p>(सि-सू) यथा च तक्षेभयधा ॥ (2-3-29 )</p>
<p>वागादीन्द्रियसम्पन्नोप्यात्मेच्छति यदा तदा ।<br>
करोति नेच्छति यदा न करोति तदा यथा ॥ 433 ॥</p>
<p>तक्षा वास्यादियुक्तोपि स्वेच्छयैव करोति च ।<br>
न करोति च , कर्तत्वे प्रकृतेरचितस्तथा ॥ 434 ॥</p>
<p>वाञ्च्छादिहेत्वभावाद्धि सर्वदा कर्तृता भवेत् ।<br>
तस्मात् कर्तृत्वभोक्तृत्वे जीवस्यैवेति सुस्थितम् ॥ 435 ॥</p>
<p>॥ इति कर्त्रधिकरणम् ॥</p>
<p>परायत्ताधिकरणम् ॥ (2-3-6 )</p>
<p>(सि-सू) परात्तु तच्छØतेः ॥ (2-3-40)</p>
<p>पूर्वं जीवस्य कर्तृत्वं यत् व्यवस्थापितं नयैः ।<br>
तत् परात्माधीनमिति स्थाप्यतेऽधिकृताविह ॥ 436 ॥</p>
<p>(पू) स्वायत्तमेव कर्तृत्वं न परायत्तमात्मनः ।<br>
पराधीनं यदि स्यात्तत् विध्यादेर्व्यर्थताऽऽपतेत् ॥ 437 ॥</p>
<p>यः स्वबुद्ध्या प्रवृत्त्यादशक्तः प्रेर्यस्स एव हि ।<br>
तस्माज्जीवस्य कर्तृत्वं स्वातन्त्र्येणेति चेन्न तत् ॥ 438 ॥</p>
<p>(सि) कर्तृत्वमस्य जीवस्य परात्मयत्तमेव हि ।<br>
अन्तः प्रविष्टश्शास्ता , य आत्मनी त्यादिवाक्यतः ॥ 439 ॥</p>
<p>सर्वस्य चाह मित्यादिगीतावचनतस्तथा ।<br>
अतो जीवस्य कर्तृत्वं परात्माधिनमिष्यते ॥ 440 ॥</p>
<p>(सि-सू) कृतप्रयत्रापेक्षस्तु विहितप्रतिषिद्धावैयर्थ्यादिभ्यः ॥ (2-3-41 )</p>
<p>सर्वक्रियासु जीवेन प्रथमं स्वेच्छया कृतम् ।<br>
यत्रं परात्मापेक्ष्याथ तत्रानुमतिदानतः ॥ 441 ॥</p>
<p>प्रवर्तयत्ययं चार्थः विध्यवैयर्थ्यतस्तथा ।<br>
निग्रहानुग्रभ्यां च ज्ञायतेऽतः परात्मना ॥ 442 ॥</p>
<p>प्रवर्तितोऽपि जीवात्मा योग्यो विधिनिषेधयोः ।<br>
तस्माज्जीवस्य कर्तृत्बं परायत्तमिति स्थितम् ॥ 443 ॥</p>
<p>औदासीन्यानुमन्तृत्वे प्रेरकत्वमितीशितुः ।<br>
आकारास्सन्ति तत्राद्यप्रवृत्तौ प्रत्यगात्मनः ॥ 444 ॥</p>
<p>औदासीन्यं , द्वितीयादिप्रवृत्तावनुमन्तृता ।<br>
तदभावे प्रवृत्तेरप्यात्मनोऽसंभवात्तथा ॥ 445 ॥</p>
<p>य ईशस्यानुकूल्ये वा प्रातिकूल्येऽथवा पुमान् ।<br>
अत्यन्तव्यवसाय्यस्मिन् विषये प्रेरकत्ववान् ॥ 446 ॥</p>
<p>॥ इति परायत्ताधिकरणम् ॥</p>
<p>॥ अंशाधिकरणम् ॥ (2-3-7 )</p>
<p>(सि-सू) अंशो नानाव्यपदेशादन्यथा चापि दाशकतितवादित्वमधीयत एके ॥ (2-3-42)</p>
<p>पूर्वं जीवस्य कर्तृत्वं परायत्तमितीतरितम् ।<br>
तेन जीवब्रह्मणोश्च राजतद्भृत्ययोरिव ॥ 447 ॥</p>
<p>अत्यन्तभेदावगमात् तदभेदार्थकश्रुतेः ।<br>
आश्रित्यामुख्यतां प्राप्तो वादोऽत्र विनिवार्यते ॥ 448 ॥</p>
<p>(पू) जीवः परात्मतोऽत्यन्तभिन्नो ज्ञाज्ञ विति श्रुतेः ।<br>
अभेदश्रुतयोऽमुख्याः विरुद्धार्थावबोधनात् ॥ 449 ॥</p>
<p>भ्रान्तं ब्रह्मैव वा जीवः ब्रह्मात्मत्वोपदेशतः ।<br>
अयमात्मा ब्रह्म , तत्त्वमसी त्याद्यभिदाश्रुतौ ॥ 450 ॥</p>
<p>भेदश्रुतिस्तु प्रत्यक्षसिद्धभेदानुवादिनी ।<br>
यद्वा ब्रह्मोपाधियुक्तं जीव उक्ताभिदाश्रुतेः ॥ 451 ॥</p>
<p>अस्योपाधेर्भ्रान्तिपरिकल्पितत्वं न संभवेत् ।<br>
बन्धमेक्षव्यवस्थायास्सर्वथाऽनुपपत्तितः ॥ 452 ॥</p>
<p>भेदश्रुतिस्तु गौण्येव , नेशांशो जीव इष्यते ।<br>
एकवस्त्वेकदेशत्वं ह्यंशत्वं नास्य तद्भवेत् ॥ 453 ॥</p>
<p>तस्य ब्रह्मैकदेशत्वे तद्दोषौधः परे भवेत् ।<br>
न ब्रह्मखण्डो जीवोऽस्य खण्डनादेरसंभवात् ॥ 454 ॥</p>
<p>(सि) इति चेन्न ब्रह्मणोंशः जीवो भेदोपदेशतः ।<br>
अभेदव्यपदेशाच्च , परस्यैके च शाखिनः ॥ 455 ॥</p>
<p>ब्रह्म दाशा इति श्रुत्या दाशत्वाद्यप्यधीयते ।<br>
एतेन सर्वजीवात्मव्यापित्वेनाभिदोच्यते ॥ 456 ॥</p>
<p>विशिष्टवस्त्वेकदेशोऽपृथक्सिद्धविशेषणम् ।<br>
यत् , तदेव द्रव्यसंशशब्दवाच्यं भवेदिह ॥ 457 ॥</p>
<p>चेतनाचेतनाभ्यां च विशिष्टं ब्रह्म सर्वदा ।<br>
जीवस्य ब्रह्मदेहत्वं यस्यात्मे त्यादिना श्रुतम् ॥ 458 ॥</p>
<p>शरीरं ह्यपृथक्सिद्धद्रव्यभूतविशेषणम् ।<br>
अतो जीवस्य पूर्वोक्तमंशत्वं स्यात्परं प्रति ॥ 459 ॥</p>
<p>शरीरवाचिशब्दानां देहिपर्यन्तवाचिता ।<br>
आकृतिन्यायसिद्धाऽतः शब्दानां जीववाचिनाम् ॥ 460 ॥</p>
<p>ब्रह्मपर्यन्तवाचित्वात् तत्त्वस्यादिषु श्रुतम् ।<br>
सामानाधिकरण्यं हि मुख्यं स्याल्लक्षणां विना ॥ 461 ॥</p>
<p>भेदश्रुतिस्तु सर्वत्र स्वरूपेण स्वभावतः ।<br>
जीवेशयोर्मिथो भेदं वक्त्यतोऽस्याश्च मुख्यता ॥ 462 ॥</p>
<p>तस्मात्सिद्धान्तिनां सर्वश्रुतेर्मुख्यत्वमक्षतम् ।<br>
अतो जीवः परात्यन्तभिन्नः स्यादिति वाक् हता ॥ 463 ॥</p>
<p>नित्यनिर्दुष्टसर्वज्ञब्रह्मणो भ्रान्ततादशा ।<br>
न कदापि भवेत्तस्मात्पक्षोऽयमपि वारितः ॥ 464 ॥</p>
<p>परस्य सुखदुःखादेराश्रयत्वप्रसङ्गतः ।<br>
तृतीयश्चापि पक्षोऽयं सुदूरं विनिवारितः ॥ 465 ॥</p>
<p>तस्माज्जीवो ब्रह्मणोंशः इति पक्षः समञ्जसः ।<br>
(सि-सू) मन्त्रवर्णात् ॥ (2-3-43 )</p>
<p>पादोऽस्य विश्वाभूतानी त्यादिपुंसूक्तमन्त्रतः ॥ 466 ॥</p>
<p>ब्रह्मांश एव जीवोऽत्र पादशब्दोंऽशवाचकः ।<br>
(सि-सू) अपि स्मर्यते ॥ (2-3-44)</p>
<p>ममैवांशो जीवलोके जीवभूतस्सनातनः ॥ 467 ॥</p>
<p>इति जीवस्य गीतायां स्मर्यते हि परंशता ।<br>
(सि.सू) प्रकाशादिवत्तु नैवं परः ॥ (2-3-45 )</p>
<p>जीवः प्रकाशादिरिव परमात्मांश उच्यते ॥ 468 ॥</p>
<p>यथा प्रकाशो मण्यादेरंशः स्यात्तद्विशेषणम् ।<br>
तथात्मदेहकत्ववात्तद्विशिष्टस्य परत्मनः ॥ 469 ॥</p>
<p>जीवोंशः स्याद्विशिष्टैकदेशरूपविशेषणम् ।<br>
विशिष्टस्यांश एव स्यादेवं जातिगुणादयः ॥ 470 ॥</p>
<p>विशेषणत्वैकरूपाः द्रव्यांशा एव सर्वदा ।<br>
विशेषणविशेष्याख्यजीवात्मेश्वरयोर्द्वयोः ॥ 471 ॥</p>
<p>स्वरूपस्य स्वभावस्यात्यन्तभेदात् परस्परम् ।<br>
यत्स्वरूपो यत्स्वभावो जीवो नैवं परो भवेत् ॥ 472 ॥</p>
<p>सर्वज्ञस्सत्यसङ्कल्पो निरवद्यः परः पुमानु ।<br>
(सि-सू) स्मरन्ति च ॥ (2-3-46 )</p>
<p>पराशरादयोंशत्वं प्रभाया इव चात्मनः ॥ 473 ॥</p>
<p>एकदेशस्थितस्याग्नेर्ज्योत्स्ने त्यादौ स्मरन्ति च ।<br>
यत्किञ्चित्सृज्यते येने त्यादिना च परं प्रति ॥ 474 ॥</p>
<p>तनुत्वमस्य जीवस्य सुस्पष्टं कथयन्ति हि ।<br>
(सू) अनुज्ञापरिहारौ देहसंबन्धात् ज्योतिरादिवत् ॥ (2-3-47)</p>
<p>द्विजादिसर्वजीवानां ब्रह्मांशत्वे समेऽपि च ॥ 475 ॥</p>
<p>वेदापाठाद्यनुज्ञातन्निषेधौ येषुकेषुचित् ।<br>
शुच्यशुच्यात्मविप्रादिदेहयोगकृतौ , यथा ॥ 476 ॥</p>
<p>अग्निराह्नियतेऽऽगारात् श्रोत्रियस्य , श्मशानगः ।<br>
स परिह्नियते किञ्च यथान्नं श्रोत्रियस्य हि ॥ 477 ॥</p>
<p>ग्राह्यं तदभिशस्तादेः त्याज्यं तद्वदिहोच्यते ।<br>
(सि-सू ) असन्ततेश्चव्यतिकरः ॥ (2-3-48)</p>
<p>जीवानां प्रतिदेहं च भिन्नत्वादणुमानतः ॥ 478 ॥</p>
<p>मिथो जीवविभेदाच्च भोगाव्यतिकरो भवेत् ।<br>
ब्रह्मैव बद्ध्यतेऽज्ञानोपाधिभ्यामिति पक्षयोः ॥ 479 ॥</p>
<p>भोगव्यवस्थितिर्नैव स्यादतोऽसाधु तद्द्वयम् ।<br>
(सि-सू) आभासा एव च॥ (2-3-49 )</p>
<p>सर्वज्ञब्रह्मणोऽज्ञानतत्तिरोधानसाधकाः ॥ 480 ॥</p>
<p>आभासा हेतवः , स्याच्च बाधो निर्दोषताश्रुतेः।<br>
अविद्याकल्पितोपाधिभेदवादेऽपि पूर्ववत् ॥ 481 ॥</p>
<p>(पू ) सत्योपाधियुतब्रह्मजीववादेऽप्यदृष्टतः ।<br>
उपाधिभेदहेतोस्तद्व्यवस्थेत्यत्र कथ्यते ॥ 482 ॥</p>
<p>(सि-सू) अदृष्टानियमात् ॥ (2-3-50 )</p>
<p>उपाधिहेत्वदृष्टानामाश्रयस्य परस्य च ।<br>
एकत्वात्तददृष्टानां नियमासिद्धितस्तथा ॥ 483 ॥</p>
<p>उपाधिभिरदृष्टैश्च स्वसम्बन्धात्परस्य हि ।<br>
छेदासंभवतश्चापि न स्यात् भोगव्यवस्थितिः ॥ 484 ॥</p>
<p>(सि-सू ) अभिसन्ध्यादिष्वपि चैवम् ॥ (2-3-51)</p>
<p>अदृष्टहेतुभूतेषु सङ्कल्पादिष्वपीशितुः ।<br>
पूर्वोक्तात्कारणादेव तद्व्यवस्था न सेभवेत् ॥ 485 ॥</p>
<p>(सि- सू) प्रदेशभेदादिति चेन्नान्तर्भावात् ॥ (2-3-52)</p>
<p>उपाधियोगिनो ब्रह्मप्रदेशात्तदयोगिनः ।<br>
ब्रह्मप्रदेशा भिद्यान्ते तस्माद्भोगव्यवस्थितिः ॥ 486 ॥</p>
<p>इति चेत्तन्न , गच्छत्सु सर्वत्रोपाधिषु स्वयम् ।<br>
अन्तर्भावात्प्रदेशस्य पूर्वानुपहितस्य च ॥ 487 ॥</p>
<p>तस्माद्भोगव्यतिकरः दुर्वारः , सकलस्य च ।<br>
ब्रह्मदेशत्वतस्सर्वदुःखं तस्यैव संभवेत् ॥ 488 ॥</p>
<p>अतः परस्मिन् चिदचिद्विशिष्टब्रह्मणि स्वयम् ।<br>
विशेषणत्वेनांशोऽयं जीव इत्येव सुस्थितम् ॥ 489 ॥</p>
<p>॥ इत्यंशाधिकरणम् ॥</p>
<p>॥ इति द्वतीयाध्याये तृतीयः पादः ॥</p>
<p>॥ द्वितीयाध्याये चतुर्थः पादः ॥</p>
<p>॥ प्राणोत्पत्त्यधिकरणम् ॥ (2-4-1)</p>
<p>(पू-सि-सू) तथा प्राणाः ॥ (2-4-1)</p>
<p>प्रागुक्तं ब्रह्मकार्यत्वं खादेर्जीवात्मनामपि ।<br>
अत्रेन्द्रियादिजीवोपकरणानां तदुच्यते ॥ 490 ॥</p>
<p>यथा नोत्पद्यते जीवः तथैवेन्द्रियसञ्चयः ।<br>
प्राक्सृष्टेरिन्द्रियाणामप्यवस्थानप्रमाणतः ॥ 491 ॥</p>
<p>ऋषयो वाव ते , के ते , प्राणा वावे ति च श्रुतिः ।<br>
प्रलयेऽपि स्थितिं तेषां ब्रवीत्युत्पत्तिवादिनी ॥ 492 ॥</p>
<p>जीवोत्पत्तिश्रुतिरिव नेयेत्येतन्मतं न सत् ।<br>
(सि ) प्राक् सृष्टेः परमात्मैकत्वावधारणतस्तथा ॥ 493 ॥</p>
<p>एतस्माञ्जायते प्राणः इत्युत्पत्तिश्रुतेस्यथा ।<br>
तन्नित्यत्ववचोऽभावाच्चोद्भवन्तीन्द्रियाणि तु ॥ 494 ॥</p>
<p>प्राणा वावे त्यादिनोक्तः परात्माऽस्यैव संभवेत् ।<br>
ऋषिशब्देनावगतं सर्वज्ञत्वं , नचाऽचिताम् ॥ 495 ॥</p>
<p>(अव) प्राणा ऋषय इत्यत्र बहूक्तिस्संभवेत्कथम् ।<br>
बहुत्वासंभवादत्रेत्याशङ्कैवं निवार्यते ॥ 496 ॥</p>
<p>(सि-सू) गौण्यसंभवात् तत्प्राक्श्रुतेश्च ॥ (2-4-2)</p>
<p>बहूक्तिरत्र गोणी स्यात् बह्णर्थासंभात्तदा ।<br>
परमात्मन एव प्राक् अवस्थानश्रुतेरपि ॥ 497 ॥</p>
<p>(सि - सू) तत्पूर्वकत्वाद्वाचः ॥ (2-4-3)</p>
<p>नामधेयस्य सर्वस्य परमात्मान्यवाचिनः ।<br>
वियदादेस्सृष्टिपूर्वकत्वात् प्राणाः परः पुमान् ॥ 498 ॥</p>
<p>प्राक्सृष्टेर्वियदादीनामभावान्नामरूपिणाम् ।<br>
वागादीन्द्रियकार्यस्य तदा कस्याप्ययोगतः ॥ 499 ॥</p>
<p>नेन्द्रियाणि तदा सन्ति तदत्र प्राणशब्द्यता ।<br>
नैषां , किन्तु परस्यैव , प्रसिद्धिश्चात्र वैदिकी ॥ 500 ॥</p>
<p>॥ इति प्राणोत्पत्त्यधिकरणम् ॥</p>
<p>॥ सप्तगत्यधिकरणम् ॥ (2-4-2)</p>
<p>(पू-सू ) सप्त गतेर्विशेषितत्वाच्च॥ (2-4-4)</p>
<p>समस्तानामिन्द्रियाणां कार्यत्वं प्राङ्निरूपितम् ।<br>
तेषां सङ्ख्याऽत्राधिकृतौ विचार्य स्थाप्यते नयैः ॥ 501 ॥</p>
<p>सप्त प्राणा इति श्रुत्या गतिर्जीवात्मना सह ।<br>
सप्तानामेवोच्यतेऽथ यदा पञ्चे ति वाक्यतः॥ 502 ॥</p>
<p>एतेषामेव योगे च विशिष्य वचनं ततः ।<br>
पञ्च श्रोत्रादीनि बुधिर्मन एतानि सप्त वै ॥ 503 ॥</p>
<p>इन्द्रियाणि , न वागादीन्यात्मना गत्यभावतः</p>
<p>अल्पोपकारकेष्वेषु प्राणोक्तिस्त्वौपचारिकी ॥ 504 ॥</p>
<p>(सि-सू ) हस्तादयस्तु स्थितेऽतो नैवम् ॥ (2-4-5 )</p>
<p>जीवे स्थिते शरीरान्तः , हस्तादीन्यपि पञ्च हि ।<br>
तस्योपकरणानि स्युः बोद्ध्यं सप्तैव नेत्यतः ॥ 505 ॥</p>
<p>दशेमे परुषे प्राणाः , इन्द्रियाणि दशेति च ।<br>
श्रुतिस्मृतिभ्यां जीवोपकरणत्वाविशेषतः ॥ 506 ॥</p>
<p>पञ्च श्रोत्रादीनि पञ्च हस्तादीन्येककं मनः ।<br>
एकादशेन्द्रियाणि स्युः न्यूनसंख्योक्तिरत्र हि ॥ 507 ॥</p>
<p>तत्तद्व्यापारमात्रस्य तत्र तत्र विवक्षया ।<br>
योगकाले विशिष्योक्तिः श्रोत्रादेर्मनआदिना ॥ 508 ॥</p>
<p>ज्ञानेन्द्रियत्वप्राधान्यात् दशैकं चेन्द्रियाण्यतः ।<br>
सप्तैवेत्युक्तिनियमो न स्यातन्मानविरोधतः ॥ 509 ॥</p>
<p>॥ इति सप्रगत्यधिकरणम् ॥</p>
<p>॥ प्राणाणुत्वाधिकरणम् ॥ (2-4-3)</p>
<p>(सि-सू ) अणवश्च ॥ (2-4-6 )</p>
<p>संख्या निर्धारिता पूर्व इन्द्रियाणां प्रमाणतः ।<br>
अत्राधिकरणे तेषां परिमाणं निरूप्यते ॥ 510 ॥</p>
<p>(पू) सर्वेऽनन्ता इति श्रुत्या प्राणाननत्यावबोधनात् ।<br>
विभुत्वमेषां सिद्धं स्यात् इति वादोऽसमञ्जसः॥ 511 ॥</p>
<p>सर्वे प्राणा अनूत्क्रामन्ती ति गत्युपदेशतः ।<br>
सिद्धे सत्यल्पमानत्वे चाप्रत्यक्षत्वतोऽणवः ॥ 512 ॥</p>
<p>तदानन्त्यश्रुतिस्तावत् कार्यानन्त्यावबोधिका ।<br>
(सि-सू) श्रेष्ठश्च (2-4-7)</p>
<p>शरीरस्थितहेतुत्वात् श्रेष्टत्वगुणसंयुतः ॥ 513 ॥</p>
<p>प्राणो न जायते सृष्टेः प्राक् स्वकार्यस्थितिश्रुतेः ।<br>
जीवस्येवास्य चोत्पत्तिश्रुतिर्नेयान्यथेति चेत ॥ 514 ॥</p>
<p>मुख्यप्राणोपीन्द्रियवदुत्पद्यत इतीर्यते ।<br>
एतस्माज्जायते प्राण इत्युत्पत्तिश्रुतेस्तथा ॥ 515 ॥</p>
<p>जीवस्येवास्य चोत्पत्तिनिषेधाश्रवणात्तथा ।<br>
प्राक्सृष्टेश्च परैकत्वावधारणविरोधतः ॥ 516 ॥</p>
<p>आनीदवात मित्येषा श्रुतिस्तु प्राणनस्य च ।<br>
प्रलये प्राणकार्यस्य सद्भावं न ब्रवीति हि ॥ 517 ॥</p>
<p>परब्रह्मण एकस्य वक्ति सा विद्यमानताम् ।<br>
अवातमिति तत्रैव वाय्वभावस्य भाषणात् ॥ 518 ॥</p>
<p>॥ इति प्राणाणुत्वाधिकरणम् ॥</p>
<p>॥ वायुक्रियाधिकरणम् ॥ (2-4-4)</p>
<p>(सि-सू ) न वायुक्रिये पृथगुपदेशात् ॥ (2-4-8 )</p>
<p>मुख्यप्राणोपीन्द्रियवदुत्पद्यत इतीरितम् ।<br>
तस्य स्वरूपं प्राणस्य विचार्यात्र निरूप्यते ॥ 519 ॥</p>
<p>श्रेष्ठप्राणो वायुमात्रं यः प्राणः स इति श्रुतेः ।<br>
भूताद्वितीये प्राणत्वप्रसिद्धिर्नेति चेत्तदा ॥ 520 ॥</p>
<p>वायोरुच्छ्वासादिरूपक्रिया वा प्राण उच्यताम् ।<br>
(सि) इति पक्षद्वयमपि न मानानुगुणं भवेत् ॥ 521 ॥</p>
<p>न वायुस्तक्रिया वापि प्राणो भवितुमर्हति ।<br>
देहादिधृतियोग्यत्वदशावान् वायुरेव सः ॥ 522 ॥</p>
<p>एतस्माज्जायते प्राणो मनस्सर्वेन्द्रियाणि च ।<br>
खं वायुरिति वायोश्च प्राणस्य पृथगुक्तितः ॥ 523 ॥</p>
<p>न वायुमात्रं प्राणः स्यात् तत एव न तत्क्रिया ।<br>
क्रियायाः पृथगुक्तिर्न चेजआदिषु दृश्यते ॥ 524 ॥</p>
<p>अव - प्राणो वायुविकारश्चेत् तेजो भूतान्तरं यथा ।<br>
तथाऽयमप्यन्यभूतं स्यादित्याशंक्य कथ्यते ॥ 525 ॥</p>
<p>(सि - सू ) चक्षुरादिवत्तु तत्सहशिष्ट्यादिभ्यः॥ (2-4-9 )</p>
<p>चक्षुःश्रोत्रादिवत्प्राणो जीवोपकरणं मतम् ।<br>
तथोपकरणत्वं च तादृशैरिन्द्रियैस्सह ॥ 526 ॥</p>
<p>प्राणसंवादादिकेऽस्य शासनादवगम्यते ।<br>
तत्साजात्ये हि सत्येव पाठस्तैस्सह युज्यते ॥ 527 ॥</p>
<p>करणेषु विशिष्येक्त्याप्ययमर्थोऽवगम्यते ।<br>
तस्मादग्न्यादिवन्नायं प्राणो भूतान्तरं भवेत् ॥ 528 ॥</p>
<p>(सि - सू) अकरणत्वाच्च न दोषस्तथाहि दर्शयति ॥ (2-4-10)</p>
<p>जीवं प्रत्युपकारात्मक्रियाशून्यत्वतोऽस्य च</p>
<p>उद्भाव्यते यश्च दोषः न भवेत् स यतः श्रुतिः॥ 529 ॥</p>
<p>यस्मिन्नुत्क्रान्त इति च पापिष्टतरमित्यपि ।<br>
शरीरेन्द्रियधृत्याख्यक्रियां दर्शयति स्फुटम् ॥ 530 ॥</p>
<p>जीवोपकारकत्वेन शरीरादिधृतेरतः ।<br>
प्राणस्यैतस्येन्द्रियवत् करणत्वं तदक्षतम् ॥ 531 ॥</p>
<p>(सि -सू ) पञ्चवृत्तिर्मनोवद्व्यपदिश्यते ॥ (2-4-11)</p>
<p>यथा कामादि मनसः कामः सङ्कल्प इत्यतः।<br>
वृत्तितत्कार्ययोर्भेदेऽप्यन्यतत्त्वं न संमतम् ॥ 532 ॥</p>
<p>तथा प्राणोऽपान इति गिरा प्राणस्य वै गतः ।<br>
वृत्तिभेदमपानादिर्नान्यतत्त्वमिति स्थितम् ॥</p>
<p>॥ इति वायुक्रियाधिकरणम् ॥</p>
<p>॥ श्रेष्ठाणुत्वाधिकरणम् ॥ (2-4-5 )</p>
<p>(सि-सू) अणुश्च ॥ (2-4-12)</p>
<p>अवस्थान्तरमापन्नो वायुर्वै प्राणशब्दितः ।<br>
इत्युक्तं पूर्वमस्यात्र परिमाणं निरूप्यते ॥ 534 ॥</p>
<p>प्राणोनूत्क्रामती त्यादवुत्क्रान्तिश्रवणादयम् ।<br>
मुख्याप्राणोपीन्द्रियवदणुरानन्त्यबोधिका ॥ 535 ॥</p>
<p>सम एभिस्त्रिभिर्लोकै रित्याद्या श्रुतिरस्य च ।<br>
तदधीनाखिलप्राणिस्थित्युत्कर्षं ब्रवीति हि ॥ 536 ॥</p>
<p>॥ इति श्रेष्ठाणुत्वाधिकरणम् ॥</p>
<p>॥ ज्योतिराद्यधिष्ठानाधिकरणम् ॥ (2-4-6 )</p>
<p>(सि-सू) द्योतिराद्यधिष्ठानं तु तदामननात्प्राणवता शब्दात् ॥ (2-4-13)</p>
<p>एवं सप्राणेन्द्रियाणामुत्पत्त्यादि निरूपितम् ।<br>
अग्न्यादेस्तदधिष्ठाने निरपेक्षत्वमस्यते ॥ 537 ॥</p>
<p>जीवस्य चाग्न्यादीनां चेन्द्रियसंघप्रवर्तनम् ।<br>
स्वायत्तं नैरपेक्ष्यादित्युक्तिर्माननिराकृता ॥ 538 ॥</p>
<p>जीवात्मना सहाग्न्यादेरिन्द्रियादिप्रवर्तनम् ।<br>
सङ्कल्पादेवेशितुस्संभवति श्रुतिवाक्यतः ॥ 539 ॥</p>
<p>योऽग्नौ तिष्ठन् यमयति , स आत्मे त्यादिका श्रुतिः।<br>
(सि -सू ) तस्य च नित्यत्वात् ॥ (2-4-14)</p>
<p>परात्माधिष्ठितत्वस्य सर्वेषां नियतत्वतः॥ 540 ॥</p>
<p>तत्सङ्कल्पादेव तेषामधिष्ठातृत्वमुच्यते ।<br>
तत्सृष्टेत्यादिनेशस्य नियन्तृत्वेन सर्वदा ॥ 541 ॥</p>
<p>चिदचित्सु प्रवेशो हि श्रूयते स्मर्यतेऽपि च।<br>
विष्यभ्ये त्यादि , तस्मात्स्यादर्थः प्रोक्तः समञ्जसः॥ 542 ॥</p>
<p>॥ इति ज्योतिराद्यधिष्ठानाधिकरणम् ॥</p>
<p>॥ इन्द्रियाधिकरणम् ॥ (2-4-7 )</p>
<p>(सि - सू ) त इन्द्रियाणि तद्व्यपदेशादन्यत्र श्रेष्ठात् ॥ (2-4-15)</p>
<p>श्रेष्ठस्य चक्षुरादेश्च जीवोपकरणत्वतः ।<br>
सर्वेषामिन्द्रियत्वं स्यादिति वादोऽत्र वार्यते ॥ 543 ॥</p>
<p>(पू ) करणत्वात्प्राणशब्दवाच्यत्वादविशेषतः ।<br>
ते सर्व एवेन्द्रियाणि भवेयुरिति चेन्न तत् ॥ 544 ॥</p>
<p>श्रेष्ठातिरिक्ताः प्राणास्त इन्दरियण्येषु वै स्फुटम् ।<br>
इन्द्रियाणि दशैकं चे त्यादिनेन्द्रियतोक्तितः ॥ 545 ॥</p>
<p>(सि -सू) भेदश्रुतेर्वैलक्षण्याच्च ॥ (2-4-16)</p>
<p>एतस्माज्जायते प्राणो मनस्सर्वेन्द्रियाणि च ।<br>
इत्यादिष्विन्द्रियेभ्योऽस्य प्राणस्य पृथगुक्तितः ॥ 546 ॥</p>
<p>इन्द्रियत्वं तदन्येषामेवेति ज्ञायते स्फुटम् ।<br>
मनसः पृथगुक्तस्य त्विन्द्रियत्वं प्रमाणतः ॥ 547 ॥</p>
<p>श्रेष्ठस्य चक्षुरादेश्च वैलक्षण्याच्च नास्य तत् ।<br>
सुषुप्तौ वृत्तिरस्यास्ति नेन्द्रियाणां हि दृश्यते ॥ 548 ॥</p>
<p>समनश्चक्षुरादेस्तु कार्यं ज्ञानादिकं भवेत् ।<br>
देहेन्द्रियधृतिस्त्वस्य तस्मान्नेन्द्रियताऽस्य हि ॥ 549 ॥</p>
<p>॥ इतीन्द्रियाधिकरणम् ॥</p>
<p>संज्ञामूर्तिक्लृप्त्यधिरणम् ॥ (2-4-8)</p>
<p>(सि -सू) संज्ञामूर्तिक्लृप्तिस्तु त्रिवृत्कृर्वत उपदेशात् ॥ (2-4-17 )</p>
<p>समष्टिसृष्टिर्ब्रह्यैककृतेति प्राङ्निरूपणात् ।<br>
निश्चितं ब्रह्मकार्यत्वं महाभूतोन्द्रियादिषु ॥ 550 ॥</p>
<p>देवादिव्यष्टिमृष्टिर्या चतुर्मुखकृतैव सा ।<br>
इति शङ्कापनोदेन देवमर्त्यादिदेहिनाम् ॥ 551 ॥</p>
<p>तत्कार्यतानिश्चयाय प्रवृत्तेयमधिक्रिया ।<br>
(पू ) नामरूपव्याक्रियात्मप्रपञ्चव्यष्टिसर्जनम् ॥ 552 ॥</p>
<p>समष्टिजीवरूपल्य धातुरेव क्रिया भवेत् ।<br>
अनेन जीवेने त्यादिव्यतिरेकश्रुतेस्यथा ॥ 553 ॥</p>
<p>अत्र व्याकरवाणी ति ह्युत्तमोक्तिः कथञ्जन ।<br>
जीवात्मनः परांशत्वात् उपपद्यत एव च ॥ 554 ॥</p>
<p>तस्मादेतद्व्याकरणं धातुरेवेति चेन्न तत् ।<br>
(सि ) त्रिवृत्कुर्वत एवैतद्व्याकृतेरुपदेशतः ॥ 555 ॥</p>
<p>नामरूपव्याकरणव्यष्टिसृष्टिः परात्मनः ।<br>
त्रिवृत्करणमेतत्तु धात्रा कर्तुं न शक्यते ॥ 556 ॥</p>
<p>चतुर्मुखजनिर्ह्यण्डसृष्ट्यनन्तरभाविनी ।<br>
त्रिवृत्कृतैरेव तेजोबन्नेस्तत्सृष्टिसंभवः ॥ 557 ॥</p>
<p>तस्मिन् जज्ञे स्वयं ब्रहमा सर्वलोकपितामहः ।<br>
समेत्यान्योन्यसंयोगमणडमुत्पादयन्ति ते ॥ 558 ॥</p>
<p>इत्यादि स्मर्यतेऽतो वै चतुर्मुखशरीरकात् ।<br>
परमात्मन एवैषा व्याष्टिसृष्टिरितीर्यते ॥ 559 ॥</p>
<p>श्रुतौ व्याकरवणीति निर्देशश्च सुसङ्गतः ।<br>
अनेन जीवेने त्यादि व्यतिरेकवचोषऽपि तत् ॥ 560 ॥</p>
<p>जीवात्मदेहकेनात्मनेत्यर्थाद्धि सुसङ्गतम् ।<br>
जीवशब्दस्तेजआदिशब्दवज्जीवदेहकम् ॥ 561 ॥</p>
<p>ब्रह्म वक्ति ततो जीवेनात्मनेति श्रुतौ श्रुतम् ।<br>
सामानाधिकरण्यं च मुख्यं निर्दिष्टयोरिह ॥ 562 ॥</p>
<p>प्रवेशव्याकरणयोरेककर्तृकतापि च ।<br>
नामरूपव्याकरणं क्रियाऽतः परमात्मनः ॥ 563 ॥</p>
<p>(अव) त्रिवृत्कारप्रकारोऽत्र वेधस्सृष्टेषु वस्तुषु ।<br>
प्रदर्शयतेऽन्नमशितं त्रेधं त्याद्यैरतश्च सः ॥ 564 ॥</p>
<p>वेधःकृतस्त्रिवृत्कारःतत् एवोपपद्यते ।<br>
नामरूपे व्याकरो दित्ये कैकामकरो दिति ॥ 565 ॥</p>
<p>पौर्वापर्यमपीत्येतद्वचोऽत्र विनिवार्यते ।<br>
(सि-सू) मांसादि भौमं यथाशब्दमितरयोश्च ॥ (2-4-18)</p>
<p>अन्नमित्यादिना नात्र त्रिवृत्करणमुच्यते ॥ 566 ॥</p>
<p>भुक्तान्नादेः त्रिप्राकारः परिणामोऽत्र कथ्यते ।<br>
यः स्थविष्ठो भागः एवमादिपर्यायतः क्रमात् ॥ 567 ॥</p>
<p>पुरीषं मांसमनसी विकारा अन्नवस्तुनः ।<br>
मूत्रासृजी प्राण इमे परिणामा जलस्य च ॥ 568 ॥</p>
<p>अस्थिमज्जावाच इति विकारास्तेदजसोऽपि च ।<br>
यदीह चेजोबन्नानां त्रिवृत्करणमुच्यते ॥ 569 ॥</p>
<p>तर्हि भौमात् पुरीषाद्धि मांसस्य मनसः क्रमात् ।<br>
अणुत्वादाप्यताणीयस्त्वाच्च तैजसताऽऽपतेतः ॥ 570 ॥</p>
<p>पृथिव्यप्तेजसामत्रिवृत्कृतानां यतः क्रमात् ।<br>
स्थविष्ठत्वाणुताणीयस्त्वस्वभावो हि संमतः ॥ 571 ॥</p>
<p>आपः पीतास्तथा तेजोऽशितमित्याद्युपक्रमात् ।<br>
तयोः पर्याययोश्चैवमाप्यतैजसते क्रमात् ॥ 572 ॥</p>
<p>उच्येते हि यथाशब्दं वाक्यशेषस्तथैव हि ।<br>
आपोमयः प्राण इति वाक् च तेजोमयी ति च ॥ 573 ॥</p>
<p>प्रागुक्तोऽत्र त्रिवृत्कारप्रकारो यदि कथ्यते ।<br>
स्थविष्ठत्वादणीयस्त्वात्तन्मूत्रप्राणयोः क्रमात् ॥ 574 ॥</p>
<p>भौमतैजसते चापि प्रसज्येते यथाक्रमम् ।<br>
तथास्थिमज्जयोश्चापि भौमता चाप्यताऽऽपतेत् ॥ 575 ॥</p>
<p>अतस्त्रिवृत्कृतस्यैव प्रागन्नादेरिहोच्यते ।<br>
त्रेधा परिणतिस्तस्मात् त्रिवृत्कारोऽत्र नोच्यते ॥ 576 ॥</p>
<p>त्रिवृत्कृतिर्नामरूपव्याकृतेः पूर्वभाविनी ।<br>
बलीयोर्थक्रमेणात्र पाठरीतिस्तु बाध्यते ॥ 577 ॥</p>
<p>यदग्ने रोहित मिति त्रिवृत्कारप्रदर्शनम् ।<br>
अण्डस्थाग्न्यादिषु , श्वेतकेतोरण्डस्थितत्वतः ॥ 578 ॥</p>
<p>तस्मै बहिर्वस्तुषु तद्भोधनासंभवादतः ।<br>
त्रिवृत्कृतानां कार्येषु क्रियते तत्प्रदर्शनम् ॥ 579 ॥</p>
<p>(सि-सू) वैशेष्यात्तु तद्वादस्तद्वादः ॥ (2-4-19)</p>
<p>अन्नमापस्तेज इति पादनां शुद्धवाचिनाम् ।<br>
त्रिवृत्कृतपृथिव्यादिपरत्वं चात्र युज्यते ॥ 580 ॥</p>
<p>एकैकस्य हि बाहुल्यादेकैकस्मिन्नथ त्रिषु ।<br>
अन्नादिवाक् , पदाभ्यासोऽध्यायपूर्तेः प्रदर्शकः ॥ 581 ॥</p>
<p>॥ इति संज्ञामूर्तिक्लृप्त्यधिकरणम् ॥</p>
<p>॥ इति द्वितीयाध्याये चतुर्थः पादः ॥</p>
<p>॥ इति द्वितीयाध्यायः ॥</p>
<p>॥ श्रीरस्तु ॥</p>
<p>॥ श्रीमते श्रीराघवार्यमहादेशिकाय नमः ॥</p>
<p>॥ अस्मद्गुरुपरम्परायै नमः ॥</p>
<p>क़दृद्वद्धद्यण् ॠड्डण्न्र्ठ्ठन्र्ठ्ठ</p>
<p>॥ चतुर्थाध्याये तृतीयः पादः ॥</p>
<p>॥ अर्चिराद्यधिकरणम् ॥ ( 4-3-1 )</p>
<p>(सि.सू) ॥ अर्चिरादिना तत्प्रथितेः ॥ ( 4.3.1 )</p>
<p>(अव) हार्दानुग्रहतो नाडीविशेषात् स्थूलदेहगात् ।<br>
उत्क्रान्तस्य ब्रह्मविदः प्राक् प्रोक्तो गत्युपक्रमः ॥ 189 ॥</p>
<p>गच्छतस्तस्य विदुषो मार्गो निर्णीयतेऽधुना ।<br>
सर्वश्रुतिष्वेक एव मार्गोऽर्चिर्मुख उच्यते ॥ 190 ॥</p>
<p>तेनैव विद्वान् किं ब्रह्म यात्युतानेन वेतरैः ।<br>
अन्यत्रोक्ताध्वभिर्वाऽतोऽनियमोऽत्रेति संशये ॥ 191 ॥</p>
<p>(पू) मार्गाणां नैकरूपत्वात् नैरपेक्ष्यान्मिथस्तथा ।<br>
(सि) अत्रानियम एवेति वचनं नैव युक्तिमत् ॥ 192 ॥</p>
<p>एक एवार्चिरादिस्स मार्गस्सर्वत्र कथ्यते ।<br>
तत एकेनैव तेन पथा गच्छति, तस्य वै ॥ 193 ॥</p>
<p>सर्वत्र प्रत्यभिज्ञानात् श्रुतिष्वध्वैक एव सः ।<br>
न्यूनाधिकतया सर्वश्रुतिषु प्रतिपाद्यते ॥ 194 ॥</p>
<p>विद्यागुणोपसंहारो यथा तद्वदिहापि च ।<br>
कार्यैकत्र श्रुतानां च तदन्यत्रोपसंहृतिः ॥ 195 ॥</p>
<p>ततस्सर्वोपनिषदि श्रुतस्यैकत्वतोऽध्वनः ।<br>
तेनैव सर्वे विद्वांसो गन्तव्या इति सुस्थितम् ॥ 196 ॥</p>
<p>॥ इत्यर्चिराद्यधिकरणम् ॥</p>
<p>॥ वाय्वधिकरणम् ॥ ( 4.3.2 )</p>
<p>(सि.सू) ॥ वायुमब्दादविशेषविशेषाभ्याम् ॥ ( 4.3.2 )</p>
<p>अर्चिरादिप्रकरणे साम्नि संवत्सरात्परम् ।<br>
आदित्यः श्रूयतेऽन्यत्र देवलोकश्च मारुतः ॥ 197 ॥</p>
<p>तयोर्मध्ये श्रुतावेतौ भिन्नार्थावथवा मरुत् ।<br>
(पू) एक एवेति विशये, भिन्नार्थौ शब्दभेदतः ॥ 198 ॥</p>
<p>भिन्नार्थत्वे चोर्ध्वशब्दात् पञ्चम्या च तयोर्द्वयोः ।<br>
संवत्सरादित्यमध्ये प्राप्तत्वात् श्रुतिरीतितः ॥ 199 ॥</p>
<p>विशेषाभावतश्चासौ विद्वान् गच्छेत् स्वकेच्छया ।<br>
(सि) नैवं संवत्सरादूर्ध्वं वायुं गच्छेदसौ पुमान् ॥ 200 ॥</p>
<p>अविशेषविशेषाभ्यां वायोरेवेरितत्वतः ।<br>
देवलोकपदं त्वत्र देवानां लोक इत्यतः ॥ 201 ॥</p>
<p>सामान्येनाह वायुं तं स वायुमभिगच्छति ।<br>
इति वायुपदं त्वत्र तं विशेषेण वक्ति च ॥ 202 ॥</p>
<p>अतस्ताभ्यां च शब्दाभ्यां वायुरेवाभिधीयते ।<br>
अतस्संवत्सरादूर्ध्वं गच्छेत्तं वायुमेव सः ॥ 203 ॥</p>
<p>आवासभूतो देवानां वायुरित्युच्यते श्रुतौ ।<br>
योऽयं पवत इत्यत्र तस्मादुक्तार्थसङ्गतिः ॥ 204 ॥</p>
<p>॥ इति वाय्वधिकरणम् ॥</p>
<p>॥ वरुणाधिकरणम् ॥</p>
<p>(सि.सू) तटितोऽधि वरुणस्संबन्धात् ॥ ( 4-3-3 )</p>
<p>छान्दोग्यादिष्वर्चिरादेरध्वनः क्रम ईरितः ।<br>
तत्र संवत्सरादूर्ध्वं सिद्धं वायोर्निवेशनम् ॥ 205 ॥</p>
<p>वायोरूर्ध्वं यथापाठं किमेते वरुणादयः ।<br>
निवेश्या उत सर्वान्ते तटितोऽधीति चिन्तने ॥ 206 ॥</p>
<p>(पू) कौषीतक्यनुसारेण वायोरूर्ध्वं प्रचेतसः ।<br>
निवेशोऽतश्च वाय्वर्कक्रमबाधान्मरुत्वतः ॥ 207 ॥</p>
<p>प्रजापतेश्च तत्रैव प्रवेश इति चेन्न सत् ।<br>
(सि) मेघवर्तित्वसंबन्धात् विद्युद्वरुणयोर्मिथः ॥ 208 ॥</p>
<p>विद्युतोऽधि निवेशोऽस्य वरुणस्योपपद्यते ।<br>
ततः पश्चादिन्द्रधात्रोः निवेशो वरुणादधि ॥ 209 ॥</p>
<p>पठनादागन्तुकानामन्ते स्थाग्यत्वतोऽपि च ।<br>
एवं चायं क्रमस्सिद्धः आतिवाहिकसन्ततेः ॥ 210 ॥</p>
<p>अर्चिर्दिनाद्यपक्षोदगयनाब्दसमीरणाः ।<br>
सूर्यचन्द्रतटित्पाशिशक्राब्जप्रभवा इति ॥ 211 ॥</p>
<p>॥ इति वरुणाधिकरणम् ॥</p>
<p>॥ आतिवाहिकाधिकरणम् ॥ ( 4-3-4 )</p>
<p>(सि.सू) ॥ आतिवाहिकास्तल्लिङ्गात् ॥ ( 4.3.4 )</p>
<p>किमर्चिरादयो मार्गचिह्नभूता इमेऽथवा ।<br>
भोगभूमय एते किं विदुषामातिवाहिकाः ॥ 212 ॥</p>
<p>(पू) चिन्ताया चिह्नभूतास्ते ग्रामादीन्प्रति लैकिकः ।<br>
मार्गोपदेश एवं हि दृश्यते कालवाचिनाम् ॥ 213 ॥</p>
<p>एतेषां चिह्नभावस्याऽयोगात् स्युर्भोगभूमयः ।<br>
अहरादेरेत एवेत्यत्र लोकत्वसंश्रुतेः ॥ 214 ॥</p>
<p>लोकशब्देनार्चिरादीन् पठन्त्येके च शाखिनः ।<br>
(सि) नैवं मार्गातिवोढारो नियुक्ताः परमात्मना ॥ 215 ॥</p>
<p>गन्तुर्गमयितृत्वात्मलिङ्गतो विदुषोऽध्वनि ।<br>
अमानवस्स एनानित्युपसंहारवाक्यतः ॥ 216 ॥</p>
<p>वैद्युतस्यातिवोढृत्वदर्शनात् पूर्ववर्तिनाम् ।<br>
इतरेषां चाविशेषनिर्दिष्टानां स एव च ॥ 217 ॥</p>
<p>अतिवोढृत्वसंबन्ध इति निश्चीयते ततः ।<br>
भोगाभावान्मार्गमध्ये मार्गवोढृत्व एव हि ॥ 218 ॥</p>
<p>लोकशब्दो युज्यतेऽत्र शब्दास्त्वेतेऽर्चिरादयः ।<br>
तदात्मभूताश्शंसन्ति देवता अभिमानिनीः ॥ 219 ॥</p>
<p>(अव) वैद्युतस्यैव पुंसोऽत्र ब्रह्मप्रापकताश्रुतेः ।<br>
परेषां वरुणादीनां आतिवाहिकता कथम् ॥ 220 ॥</p>
<p>(सि.सू) ॥ वैद्युतेनव ततस्तच्छØतेः ॥ ( 4-3-5 )</p>
<p>विद्युतश्चोर्ध्वमेतेषां गमनं वैद्युतेन वै ।<br>
स एनानिति तस्यैव ब्रह्मप्रापकताश्रुतेः ॥ 221 ॥</p>
<p>अमानवस्य तस्यैव पाश्याद्यास्सहकारिणः ।<br>
ततोऽर्चिरादयस्सर्वे विदुषामातिवाहिकाः ॥ 222 ॥</p>
<p>॥ इत्यातिवाहिकाधिकरणम् ॥</p>
<p>॥ कार्याधिकरणम् ॥ ( 4-3-5 )</p>
<p>(पू.सू) ॥ कार्यं बादरिरस्य गत्युपपत्तेः ॥ ( 4-3-6 )</p>
<p>पूर्वं गमयितारस्ते प्रोक्ता अर्चिर्मुखाध्वनि ।<br>
निरूप्यन्तेऽत्र गन्तारः निरस्य च मतान्तरम् ॥ 223 ॥</p>
<p>अर्चिरादिगणः कार्यमुपासीनान् चतुर्मुखम् ।<br>
किं नयत्यथवा ब्रह्मध्यातॄनेवोत तानपि ॥ 224 ॥</p>
<p>जीवं ब्रह्मात्मकत्वेनोपासीनांश्चेति संशये ।<br>
(पू) उपासीनानेव कार्यं नयतीत्याह बादरिः ॥ 225 ॥</p>
<p>हिरण्यगर्भोपासीनस्यैव गत्युपपत्तितः ।<br>
सर्वत्र पूर्णं तद्ब्रह्मोपासीनस्य तदाप्तये ॥ 226 ॥</p>
<p>देशान्तरगतिर्नैव युक्ता प्राप्तत्वतस्सदा ।<br>
परविद्या कार्यमत्राऽविद्यानाशनमेव हि ॥ 227 ॥</p>
<p>परिच्छिन्नप्रदेशस्थप्राप्तये हि गतिर्मता ।<br>
अतः कार्योपासितारं नयत्यर्चिर्मुखो गणः ॥ 228 ॥</p>
<p>(पू.सू) ॥ विशेषितत्वाच्च ॥ ( 4-3-7 )</p>
<p>(पू) पुरुषो मानसो ब्रह्मलोकानिति बहूक्तितः ।<br>
लोकशब्दाच्च धातारमुपासीनममानवः ॥ 229 ॥</p>
<p>नयतीति ज्ञाप्यतेऽथ गतोऽर्चिर्मुखमार्गतः ।<br>
प्रजापतेस्सभां वेश्मेत्यभिसन्धत्त आत्मनः ॥ 230 ॥</p>
<p>वेधोन्तिकगतिं तस्मादर्चिरादिर्नयत्यमुम् ।<br>
(अव) निश्चिते सत्येवमेनान् ब्रह्मेत्यब्जभुवः कथम् ॥ 231 ॥</p>
<p>उक्तिर्नपुंसकब्रह्मशब्देनेत्यत्र कथ्यते ।<br>
(पू.सू) ॥ सामीप्यात्तु तद्व्यपदेशः ॥ ( 4.3.8 )</p>
<p>(पू) विधातुर्ब्रह्मशब्दोक्तिर्व्रह्मसामीप्यतो भवेत् ॥ 232 ॥</p>
<p>अस्य प्रथमजत्वेन तत्सामीप्यं हि विद्यते ।<br>
(अव) आब्रह्मभुवनादित्याद्युक्त्या प्राप्तस्य वेधसम् ॥ 233 ॥</p>
<p>अत्याज्या पुनरावृत्तिरित्यत्रोत्तरमुच्यते ।<br>
(पू.सू) कार्यात्यये तदध्यक्षेण सहातः परमभिधानात् ॥ ( 4.3.9 )</p>
<p>(पू) हिरण्यगर्भप्राप्तावप्यनावृत्तिश्च युज्यते ॥ 234 ॥</p>
<p>कार्यवेधोलोकनाशे तदध्यक्षेण वेधसा ।<br>
विदुषोऽस्यापि ते ब्रह्मेत्यत्र ब्रह्माप्तिभाषणात् ॥ 235 ॥</p>
<p>(पू.सू) ॥ स्मृतेश्च ॥ ( 4-3-10 )</p>
<p>(पू) ब्रह्मणा सह ते सर्वे संप्राप्ते प्रतिसञ्चरे ।<br>
परस्यान्ते कृतात्मानः प्रविशन्ति परं पदम् ॥ 236 ॥</p>
<p>इति स्मृतेश्चायमर्थो ज्ञायतेऽतोऽर्चिरादिकः ।<br>
कार्यध्यातॄनेव नयत्येवं वदति बादरिः ॥ 237 ॥</p>
<p>(अव) अत्र सूत्रत्रयेणाह सिद्धान्तं जैमिनिः स्वकम् ।<br>
(पू.सू) ॥ परं जैमिनिर्मुख्यत्वात् ॥ ( 4.3.11 )</p>
<p>अर्चिरादिः परंब्रह्मध्यातॄनेव नयत्यसौ ॥ 238 ॥</p>
<p>ब्रह्मशब्दस्य मुख्यत्वात् स एनानिति तत्र वै ।<br>
गमनानुपपत्तिर्न परस्य ब्रह्मणस्सदा ॥ 239 ॥</p>
<p>सर्वगत्वेपि विदुषो विशिष्टस्थानगस्य वै ।<br>
सर्वाविद्यानाशपूर्वब्रह्माप्तिपरशास्त्रतः ॥ 240 ॥</p>
<p>लोकशब्दबहूक्तिभ्यां न प्रतीतिः स्वयंभुवः ।<br>
निषादस्थपतिन्यायात् युज्यते कर्मधारयः ॥ 241 ॥</p>
<p>ब्रह्मैव लोक इत्यत्रार्थैकत्वे सति निश्चिते ।<br>
बहूक्तिरदितिः पाशानितिवच्चोपपद्यते ॥ 242 ॥</p>
<p>ब्रह्मणः परिपूर्णस्य स्वेच्छया परिकल्पिताः ।<br>
अप्राकृता अनन्ताश्च लोकास्सन्ति प्रमाणतः ॥ 243 ॥</p>
<p>(पू.सू) ॥ दर्शनाच्च ॥ ( 4.3.12 )</p>
<p>अस्माच्छरीरादित्यादिश्रुतिरर्चिर्मुखाध्वना ।<br>
गतस्य परमब्रह्मप्राप्तिं दर्शयति स्फुटम् ॥ 244 ॥</p>
<p>(पू.सू) ॥ न च कार्ये प्रत्यभिसन्धिः ॥ ( 4-3-13 )</p>
<p>प्रजापतेस्सभां वेश्मेतीयं प्रत्यभिसन्धिवाक् ।<br>
हिरण्यगर्भे कार्ये न, धूत्वेत्यादिश्रुतौ स्फुटम् ॥ 245 ॥</p>
<p>अभिसंभाव्यलोकस्याकृतकत्वाभिधानतः ।<br>
यशोहमिति सर्वात्मत्वाभिसन्धानतोऽस्य च ॥ 246 ॥</p>
<p>तस्मात् ब्रह्मोपासितारमेव प्रापयति ध्रुवम् ।<br>
अर्चिरादिर्गण इति जैमिन्याख्यमुनेर्मतम् ॥ 247 ॥</p>
<p>अत्र स्वसिद्धान्तमाह भगवान् बादरायणः ।<br>
(सि.सू) ॥ अप्रतीकालम्बनान्नयतीति बादरायणः,</p>
<p>उभयथाच दोषात् तत्क्रतुश्च ॥ ( 4.3.14 )</p>
<p>प्रतीकालम्बनेभ्योऽन्यान् नयत्यर्चिर्मुखो गणः ॥ 248 ॥</p>
<p>इत्येवं भगवानार्यो मन्यते बादरायणः ।<br>
ब्रह्मदृष्ट्याऽथवा तत्तद्रूपेणोपासतेऽखिलम् ॥ 249 ॥</p>
<p>चिदचिद्वस्तुजातं ये प्रतीकालम्बना इमे ।<br>
ध्यायन्ति ये परं ब्रह्म येचात्मानमुपासते ॥ 250 ॥</p>
<p>ब्रह्मात्मकं विनिर्मुक्तं प्रकृत्या द्विविधा इमे ।<br>
अप्रतीकालम्बनाख्याः इमानुभयधा स्थितान् ॥ 251 ॥</p>
<p>नयत्यर्चिर्मुखस्तान्न प्रतीकालम्बनान् क्वचित् ।<br>
कार्यपक्षे परं ज्योतिरित्यादिश्रुत्यसङ्गतिः ॥ 252 ॥</p>
<p>परमेवेति नियमे तद्य इत्थमिति श्रुतिः ।<br>
कुप्येत् पक्षद्वये दोषो नयति द्विविधान् ततः ॥ 253 ॥</p>
<p>अत्रायमर्थस्सिद्धस्स्यात् तत्क्रतुन्यायतोऽपि च ।<br>
उपास्तौ यादृशं रूपं प्राप्यं तादृशमेव हि ॥ 254 ॥</p>
<p>पञ्चाग्निविद्यानिष्ठास्ते स्वरूपं शुद्धमात्मनः ।<br>
य आत्मनीत्यवगतब्रह्मात्मकमुपासते ॥ 255 ॥</p>
<p>यतस्तेषामर्चिरादिगमनं श्रूयते श्रुतौ ।<br>
गतस्य तेन ब्रह्माप्तिरनावृत्तिश्च कथ्यते ॥ 256 ॥</p>
<p>प्रतीकालम्बनानां तु द्विविधोपास्त्यभावतः ।<br>
अचिन्मिश्रोपासनाच्च तत्क्रतुन्यायतो नहि ॥ 257 ॥</p>
<p>अर्चिरादिगतिर्ब्रह्मसंप्राप्तिरत एव च ।<br>
उक्तन्यायादेव तेषामवर्ज्या पुनरागतिः ॥ 258 ॥</p>
<p>पञ्चाग्न्युपासने जीवो विशेष्यो यत एव हि ।<br>
तन्निष्ठानां मार्गमध्ये कैवल्यप्राप्तिरिष्यते ॥ 259 ॥</p>
<p>यथाकालं च तत्स्थानात् ऊर्ध्वमर्चिर्मुखा गतिः ।<br>
ब्रह्मप्राप्तिरनावृत्तिस्सिध्यत्येषा प्रमाणतः ॥ 260 ॥</p>
<p>(सि.सू) ॥ विशेषं च दर्शयति ॥ ( 4-3-15 )</p>
<p>यावन्नाम्नो गतमिति श्रुतिर्दर्शयति स्फुटम् ।<br>
प्रतीकध्यायिना तेषामर्चिराद्यनपेक्षणम् ॥ 261 ॥</p>
<p>स्वल्पं फलविशेषं च, तस्मादुक्तार्थसङ्गतिः ।<br>
ब्रह्मणा सह ते सर्व इत्युक्तिः पुण्यकर्मणा ॥ 262 ॥</p>
<p>हिरण्यगर्भं तदुपर्यपिनीतितः ।<br>
तत्रैवाभ्यस्तविद्यानां ब्रह्मसंप्राप्तिसूचिका ॥ 263 ॥</p>
<p>तदप्रतीकध्यातॄन् वै प्रागुक्तान् द्विविधानपि ।<br>
नयत्यर्चिर्मुखगणः इति सर्वं समञ्जसम् ॥ 264 ॥</p>
<p>॥ इति कार्याधिकरणम् ॥</p>
<p>॥ इति चतुर्थाध्याये तृतीयः पादः ॥</p>
<p>॥ चतुर्थाध्याये चतुर्थः पादः ॥</p>
<p>॥ संपद्याविर्भावाधिकरणम् ॥ ( 4.4.1 )</p>
<p>(सि.सू) ॥ संपद्याविर्भावः स्वेनशब्दात् ॥ ( 4-4-1 )</p>
<p>पूर्वपादे, प्रस्थितस्य विदुषोऽर्चिर्मुखाध्वना ।<br>
सूरिणाऽमानवाख्येन ब्रह्मप्रापणमीरितम् ॥ 265 ॥</p>
<p>चतुर्थपादेनैतेन मुक्तैश्वर्यं निरूप्यते ।<br>
एवमेवैष इत्यादिवाक्यं यत् सामनि श्रुतम् ॥ 266 ॥</p>
<p>किमनेन स्वरूपाविर्भावो जीवस्य कथ्यते ।<br>
उत ब्रह्मोपसंपत्त्या साध्याकारपरिग्रहः ॥ 267 ॥</p>
<p>(पू) इति प्राप्ते स्वरूपस्य निरानन्दत्वदर्शनात् ।<br>
सुषुप्त्यादौ, तस्य नित्यमाविर्भूतत्वतोपि च ॥ 268 ॥</p>
<p>सुखैकान्तापूर्वरूपसंबन्धोऽनेन कथ्यते ।<br>
अभिनिष्पद्यत इति वचोऽतस्सङ्गतं भवेत् ॥ 269 ॥</p>
<p>रसं ह्येवायमित्यस्य सुखानन्त्यमतश्श्रुतम् ।<br>
(सि) इति चेन्न परं ज्योतिस्संपद्यैतस्य कथ्यते ॥ 270 ॥</p>
<p>स्वरूपाविर्भाव एव स्वेनेत्यत्र विशेषणात् ।<br>
आगन्तुकाकारयोगे व्यर्थं तद्धि विशेषणम् ॥ 271 ॥</p>
<p>तदभावेऽपि तस्यात्र स्वीयरूपत्वसिद्धितः ।<br>
(अव) यदुक्तं स्वस्वरूपस्य नित्यप्राप्तत्वतो वचः ॥ 272 ॥</p>
<p>अभिनिष्पद्यत इति व्यर्थमित्यत्र कथ्यते ।<br>
(सि.सू) ॥ मुक्तः प्रतिज्ञानात् ॥ ( 4.4.2 )</p>
<p>कर्मतत्कृतदेहादिमुक्तः स्वाभाविकाकृतिः ॥ 273 ॥</p>
<p>अभिनिष्पद्यत इति श्रुत्याऽत्र प्रतिपाद्यते ।<br>
अतो नित्यं स्वरूपस्य प्राप्तस्यापि ह्यविद्यया ॥ 274 ॥</p>
<p>तिरोहितस्य तन्मुक्तिरभिनिष्पत्तिरुच्यते ।<br>
तस्या एव प्रतिज्ञानात् प्रतिपाद्यतया श्रुतौ ॥ 275 ॥</p>
<p>त्यक्तकर्मजदेहस्य त्यक्तावस्थात्रयस्य च ।<br>
अत्र जीवस्वरूपस्य वक्तव्यत्वेन चासकृत् ॥ 276 ॥</p>
<p>एतं त्वेवेत्यादिवाक्ये प्रतिज्ञा ह्यत्र दृश्यते ।<br>
(अव) स्वरूपमात्राविर्भावः पुरुषार्थः कथं भवेत् ॥ 277 ॥</p>
<p>(सि.सू) ॥ आत्मा प्रकरणात् ॥ ( 4-4-34 )</p>
<p>स्वरूपेणैवायमात्मा गुणाष्टकविभूषितः ।<br>
इति प्रकरणादेव ज्ञायते प्रागुदीरितम् ॥ 278 ॥</p>
<p>य आत्मेति प्रकरणं जीवस्येति हि निश्चयः ।<br>
अतस्स्वाभाविक तस्य जीवस्येदं गुणाष्टकम् ॥ 279 ॥</p>
<p>पूर्वं तिरोहितं ब्रह्मसंपत्त्याविर्भवत्यथ ।<br>
नोत्पद्यते, तथा प्राह शौनको भगवानृषिः ॥ 280 ॥</p>
<p>यथा न क्रियते ज्योत्स्नेत्यादिग्रन्थेन हि स्फुटम् ।<br>
अतो युक्तो विकासाख्याविर्भावो बन्धसंक्षये ॥ 291 ॥</p>
<p>॥ इति संपद्याविर्भावाधिकरणम् ॥</p>
<p>॥ अविभागेन दृष्टत्वाधिकरणम् ॥ ( 4.4.2 )</p>
<p>(सि.सू) ॥ अविभागेन दृष्टत्वात् ॥ ( 4.4.4 )</p>
<p>अविर्भूतस्वरूपस्य जीवस्य स्थान उत्तमे ।<br>
परिपूर्णेशानुभवप्रकारोऽत्र विचिन्त्यते ॥ 282 ॥</p>
<p>किं मुक्तः स्वं पृथग्भूतं ब्रह्मणोऽनुभवत्युत ।<br>
तत्प्रकारत्वेन तदविभक्तमिति संशये ॥ 283 ॥</p>
<p>(पू) सोऽश्नुतेऽथ यदा पश्य इत्याद्युपनिषत्सु च ।<br>
स्मृतौ चेदं ज्ञानमिति मुक्तस्य परमात्मना ॥ 284 ॥</p>
<p>साहित्य-साम्य-साधर्म्य-व्यपदेशात्तदीशितुः ।<br>
वंस्पृथग्भूतमेवानुभवतीति वचो न सत् ॥ 285 ॥</p>
<p>(सि) स्वात्मानमविभागेन ब्रह्मणोऽनुभवत्यसौ ।<br>
याथातथ्येन दृष्टत्वात् मुक्तोपाधेर्निजात्मनः ॥ 286 ॥</p>
<p>तत्त्वमस्ययमात्माऽथ चैतदात्म्यमिदं तथा ।<br>
य आत्मनीत्यादिवाक्यैः परमात्मात्मकं सदा ॥ 287 ॥</p>
<p>तच्छरीरतया तस्य प्रकारः प्रत्यगात्मनः ।<br>
स्वरूपमिति पूर्वत्र बहुशः प्रतिपादितम् ॥ 288 ॥</p>
<p>अतस्सदाऽहं ब्रह्मास्मीत्येवानुभवतीश्वरम् ।<br>
साम्यसाधर्म्यवचनं मुक्तस्य प्रत्यगात्मनः ॥ 289 ॥</p>
<p>स्वरूपं ब्रह्मसममित्येव वक्ति तथैव च ।<br>
सहश्रुतिश्च मुक्तस्य प्रकारिब्रह्मणा सह ॥ 290 ॥</p>
<p>तद्गुणानुभवं वक्तीत्यत्र बाधो न कश्चन ।<br>
अतो ब्रह्मापृथक्सिद्धं स्वं मुक्तोऽनुभवत्यसौ ॥ 291 ॥</p>
<p>॥ इत्यविभागेन दृष्टत्वाधिकरणम् ॥</p>
<p>॥ ब्राह्माधिकरणम् ॥ ( 4.4.3 )</p>
<p>(पू.सू) ॥ ब्राह्मेण जैमिनिरुपन्यासादिभ्यः ॥ ( 4.4.5 )</p>
<p>(अव) स्वरूपाविर्भाव उक्तः तत्स्वरूपं विचार्यते ।<br>
जीवात्मनः स्वरूप किं गुणाष्टकयुतं किमु ॥ 292 ॥</p>
<p>चैतन्यमात्रमथवोभयं तदिति संशये ।<br>
(पू) ब्रह्मसंबन्ध्यपहतपाम्मत्वादियुतं तथा ॥ 293 ॥</p>
<p>आविर्भवत्युपन्यासादिभ्य, इत्याह जैमिनिः ।<br>
दह्रवाक्ये गुणा ये हि ब्रह्मयोगितया श्रुताः ॥ 294 ॥</p>
<p>उपन्यस्यन्त एतेऽस्मिन् जीवे वाक्ये प्रजापतेः ।<br>
आदिनात्र स तत्रेति जक्षणाद्युक्तिरुच्यते ॥ 295 ॥</p>
<p>तस्मात् ज्ञानस्वरूपत्वं न जीवस्येति तन्मतम् ।<br>
(पू.सू) ॥ चिति तन्मात्रेण तदात्मकत्वादित्यौडुलोमिः ॥ ( 4.4.6 )</p>
<p>चैतन्यमेवास्य रूपं तेनैवाविर्भवत्यसौ ॥ 296 ॥</p>
<p>तावन्मात्रात्मकत्वादित्यौडुलोमिश्च मन्यते ।<br>
स यथा सैन्धवेत्यादिबृहदारण्यकश्रुतौ ॥ 297 ॥</p>
<p>विज्ञानघन एवेति कथितादवधारणात् ।<br>
विज्ञानमात्रमेतस्य स्वरूपमवगम्यते ॥ 298 ॥</p>
<p>हतपाप्मत्वादिशब्दा विकाराभावतत्पराः ।<br>
(अव) स्वसिद्धान्तं वदत्यत्र भगवान् बादरायणः ॥ 299 ॥</p>
<p>(सि.सू) ॥ एवमप्युपन्यासात्पूर्वभावादविरोधं बादरायणः ॥ ( 4.4.7 )</p>
<p>चैतन्यरूपत्वेप्यस्य गुणाष्टकवचोबलात् ।<br>
गुणाष्टकस्य सद्भावावश्यकत्वात्तयोर्मिथः ॥ 300 ॥</p>
<p>बाधो न धीस्वरूपत्वगुणाष्टकयुतत्वयोः ।<br>
तुल्यप्रमाणकानां हि मिथो बाधो न युज्यते ॥ 301 ॥</p>
<p>विज्ञानघन एवेति श्रुतौ तत्रावधारणम् ।<br>
कृत्स्नोप्यात्मा जडान्नित्यं व्यावृत्तः स्वप्रकाशकः ॥ 302 ॥</p>
<p>अन्यायत्तप्रकाशोऽस्य स्वल्पदेशोऽपि नेत्यमुम् ।<br>
अर्थं वक्त्यत्र दृष्टान्तवाक्यादेवं प्रतीयते ॥</p>
<p>ज्ञाते लवणखण्डे हि जिह्वयैकरसेऽपि न ।<br>
चक्षुरादिज्ञातरूपकाठिन्यादि विरुध्यते ॥ 304 ॥</p>
<p>यथा च रसभेदेऽपि फलादौ स्थलभेदतः ।<br>
तस्मिंस्तु सैन्धवघने सर्वत्रैकरसाढ्यता ॥ 305 ॥</p>
<p>तथाऽऽत्मनोऽपि सर्वत्र ज्ञानमात्रस्वरूपता ॥</p>
<p>तस्मादुभयरूपेणैवाविर्भाव इति स्थितम् ॥ 306 ॥</p>
<p>॥ इति ब्राह्माधिकरणम् ॥</p>
<p>॥ सङ्कल्पाधिकरणम् ॥ ( 4.4.4 )</p>
<p>(सि.सू) ॥ सङ्कल्पादेव तच्छØतेः ॥ ( 4.4.8 )</p>
<p>गुणाष्टकाविर्भावः प्राक् मुक्तस्योक्तोऽत्र चान्तिमम् ।<br>
सत्यसङ्कल्पत्वगुणमधिकृत्याऽत्र चिन्त्यते ॥ 307 ॥</p>
<p>स तत्र पर्येतीत्यादि मुक्तमुद्दिश्य पठ्यते ।<br>
तत्र ज्ञात्याद्याप्तिरुक्ता किं प्रयत्नान्तरान्विता ॥ 308 ॥</p>
<p>उत संङ्कल्पमात्रेण परस्येवेति संशये ।<br>
(पू) राज्ञामपीष्टसंप्राप्तौ सत्येच्छत्वप्रथाजुषाम् ॥ 309 ॥</p>
<p>प्रयत्नदर्शनाल्लोके मुक्तस्यापि तथेति चेत् ।<br>
(सि) मैवमेतस्य तत्प्राप्तिः सङ्कल्पादेव सिद्ध्यति ॥ 310 ॥</p>
<p>स यदीत्यत्र सङ्कल्पादेवास्येत्यादिवाक्यतः ।<br>
अत्रावधारणान्नान्यापेक्षत्वं खलु सिद्ध्यति ॥ 311 ॥</p>
<p>यत्नसापेक्षत्ववादिश्रुतिर्ह्यत्र न दृश्यते ।<br>
ययाऽत्राप्येवकारस्य व्यवस्थोच्येत पूर्ववत् ॥ 312 ॥</p>
<p>(सि.सू) ॥ अत एव चानन्याधिपतिः ॥ ( 4.4.9 )</p>
<p>अमोघेच्छो यतो मुक्तोऽन्याधिपतिरप्यतः ।<br>
अनन्याधिपतित्वं च भवेत् कर्मानधीनता ॥ 313 ॥</p>
<p>तत एवास्य मुक्तस्य स स्वराङ्भवतीति च ।<br>
अकर्मवश्यतारूपस्वराट्त्वमपि पठ्यते ॥ 314 ॥</p>
<p>॥ इति सङ्कल्पाधिकरणम् ॥</p>
<p>॥ अभावाधिकरणम् ॥ ( 4.4.5 )</p>
<p>(पू.सू) ॥ अभावं बादरिराह ह्येवम् ॥ ( 4.4.10 )</p>
<p>सङ्कल्पादेव पित्रादिसृष्टिर्मुक्तस्य भाषिता ।<br>
तस्य तस्मिंश्च सङ्कल्पे विशेषेऽत्र निरूप्यते ॥ 315 ॥</p>
<p>मुक्तस्य देहेन्द्रियादि किमस्त्युत तत् किमु ।<br>
यथेच्छमस्ति तन्नास्ति चेति प्राप्तेऽत्र संशये ॥ 316 ॥</p>
<p>देहाद्यभावं मुक्तस्य मन्यते बादरिर्गुरुः ।<br>
नह वै सशरीरस्य सत इत्यादिका श्रुतिः ॥ 317 ॥</p>
<p>शरीरयोगे दुःखस्यावर्ज्यतामभिधाय च ।<br>
अस्माच्छरीरादिति च मुक्तस्याह ह्यदेहताम् ॥ 318 ॥</p>
<p>(पू.सू) ॥ भावं जैमिनिर्विकल्पामननात् ॥ ( 4.4.11 )</p>
<p>शरीरेन्द्रियसद्भावं मन्यते जैमिनिर्गुरुः ।<br>
विकल्पामननादेतस्यैकधा भवति त्रिधा ॥ 319 ॥</p>
<p>पञ्चधा सप्तधेत्यादिवैविध्यं श्रूयते खलु ।<br>
नाऽच्छेद्यात्मस्वरूपस्याऽनेकधात्वं हि संभवेत् ॥ 320 ॥</p>
<p>तस्मादनेकधात्वं तद्देहस्थमिति निश्चयः ।<br>
अदेहत्ववचः कर्म शरीराभावतत्परम् ॥ 321 ॥</p>
<p>(सि.सू) ॥ द्वादशाहवदुभयविधं बादरायणोऽतः ॥ ( 4.4.12 )</p>
<p>सङ्कल्पादेव मुक्तं तं सदेहं चाशरीरिणम् ।<br>
मन्यते द्वादशाहाख्यक्रतुवत् बादरायणः ॥ 322 ॥</p>
<p>स यथोपैति-यजति-चोदनाभ्यां द्विधा भवेत् ।<br>
सङ्कल्पभिदया सत्रमहीनं च, तथाऽत्र च ॥ 323 ॥</p>
<p>(अव) यदा देहादिसामग्री तदा सृष्टाऽऽत्मनैव सा ।<br>
इत्येवं नियमो नास्तीत्युत्तरे सूत्र उच्यते ॥ 324 ॥</p>
<p>(सि.सू) ॥ तन्वभावे सन्ध्यवदुपपत्तेः ॥ ( 4.4.13 )</p>
<p>स्वेनैव सृष्टदेहादेरभावे परमात्मना ।<br>
सृष्टेन तेन भोगोपपत्तेर्न सृजति स्वयम् ॥ 325 ॥</p>
<p>सत्यसङ्कल्पोपि, यथा स्वप्ने च परमात्मना ।<br>
सृष्टैः अथ रथानित्याद्युक्तैस्तैर्भोगसाधनैः ॥ 326 ॥</p>
<p>बद्धो भुङ्क्ते तथा मुक्तोपीशसृष्टैः स्वलीलया ।<br>
पितृलोकादिभिस्तैस्तैः भुङक्ते लीलारसं स्वयम् ॥ 327 ॥</p>
<p>(सि.सू) ॥ भावे जाग्रद्वत् ॥ ( 4.4.14 )</p>
<p>सद्भावे निजसङ्कल्पसृष्टतन्वादिवस्तुनः ।<br>
जाग्रत्पुंभोगवन्मुक्तो भुङ्क्ते लीलारसं स्वयम् ॥ 328 ॥</p>
<p>यथेश्वरः स्वयं भुङ्क्ते सृष्ट्वा दशरथादिकम् ।<br>
तद्वत् सृजति मुक्तानां पित्रादीन् लीलया क्वचित् ॥ 329 ॥</p>
<p>मुक्ता एव कदाचित्ते सत्येच्छत्वात् स्वयं प्रभोः ।<br>
लीलान्तर्भूतात्मपितृलोकादींश्च सृजन्ति हि ॥ 330 ॥</p>
<p>(अव) अथमात्माभिमानोऽणुजीवस्यानेकवर्ष्मसु ।<br>
(सि.सू) ॥ प्रदीपवदावेशस्तथा हि दर्शयति ॥ 4.4.15 ॥</p>
<p>यथा प्रदीपस्यैकत्र स्थितस्य स्वप्रभागुणात् ॥ 331 ॥</p>
<p>अनेकदेशावेशः स्यात् तथैकत्र स्थितात्मनः ।<br>
स्वप्रभा भूत(रूप)चैतन्यादावेशः सर्ववर्ष्मसु ॥ 332 ॥</p>
<p>यथा चैकशरीरेऽपि हृद्देशस्थस्य चात्मनः ।<br>
ज्ञानव्याप्त्याऽऽत्माभिमानः सर्वाङ्गेष्वपि दृश्यते ॥ 333 ॥</p>
<p>तथैव दर्शयत्येषा वालाग्रेत्यादिका श्रुतिः ।<br>
(अव) श्रुतिः प्राज्ञेनात्मनेति बाह्यान्तर्ज्ञानशून्यताम् ॥ 334 ॥</p>
<p>मुक्तस्याऽऽहास्य सार्वज्ञ्यं कथमित्यत्र कथ्यते ।<br>
(सि.सू) ॥ स्वाप्ययसंपत्त्योरन्यतरापेक्षमाविष्कृतं हि ॥ ( 4.4.16 )</p>
<p>सुषुप्तिमृत्योरन्यतरापेक्षं तद्वचनं, न तु ॥ 335 ॥</p>
<p>मुक्तात्मविषयं श्रुत्यैवाविष्कृतमिदं खलु ।<br>
नाह खल्वथ चैतेभ्यो भूतेभ्य इति च श्रुती ॥ 336 ॥</p>
<p>सुप्तिमृत्योरस्य निस्संवोधत्वं वदतः क्रमात् ।<br>
सर्वं ह पश्य इत्यादिः मोक्षे सार्वज्ञ्यमाह हि ॥ 337 ॥</p>
<p>अतः प्राज्ञेनेतिवाक्यं न मुक्तविषयं भवेत् ।<br>
तस्मान्मुक्तस्सदेहस्स्याददेहोपि कदाचन ॥ 338 ॥</p>
<p>॥ इत्यभावाधिकरणम् ॥</p>
<p>॥ जगद्व्यापारवर्जाधिकरणम् ॥ ( 4.4.6 )</p>
<p>(सि.सू) ॥ जगद्व्यापारवर्जं प्रकरणादसन्निहितत्वाच्च ॥ ( 4.4.17 )</p>
<p>परब्रह्मानुभूत्यन्तर्गतदेहादिसर्जनम् ।<br>
सङ्कल्पादेव मुक्तस्य कथितं पूर्वमत्र तु ॥ 339 ॥</p>
<p>सत्येच्छत्वेऽप्यस्य जगत्स्रष्टृत्वं नेति कथ्यते ।<br>
सर्वेश्वरत्वमप्यत्र मुक्तैश्वर्यं किमुच्यते ॥ 340 ॥</p>
<p>अथवा परमात्मानुभव एवेति संशये ।<br>
(पू) श्रुतौ परमसाम्योक्तेर्मुक्तस्य परमात्मना ॥ 341 ॥</p>
<p>सत्यसङ्कल्पतोक्तेश्च जगदीश्वरतापि च ।<br>
मुक्तैश्वर्यं न चेदेवं श्रुत्यर्थो नोपपद्यते ॥ 342 ॥</p>
<p>(सि) मैवं मुक्तैश्वर्यमेतत् जगद्व्यापारवर्जितम् ।<br>
परं प्रकृत्यैव जगत्सृष्ट्यादेरभिधानतः ॥ 343 ॥</p>
<p>जीवस्याप्रस्तुतत्वाच्च सृष्ट्याद्युकिं्तस्थलेऽखिले ।<br>
यतो भूतानि जायन्ते, सदेव, ब्रह्म वा इदम् ॥ 344 ॥</p>
<p>एको नारायण इति बह्वीषु श्रुतिषु स्फुटम् ।<br>
ब्रह्म प्रकृत्यैव खलु जगच्छासनमुच्यते ॥ 345 ॥</p>
<p>सर्वत्र तत्प्रकरणे न मुक्तस्यास्ति सन्निधिः ।<br>
अतो जगत्कार्यवर्जं मुक्तैश्वर्यमिति स्थितम् ॥ 346 ॥</p>
<p>(सि.सू)॥ प्रत्यक्षोपदेशादिति चेन्नाधिकारिकमण्डलस्थोक्तेः ॥ 4.4.18 ॥</p>
<p>स स्वराङ्भवतीत्यादिश्रुत्या तस्योपदिश्यते ।<br>
जगद्व्यापार इति चेत् न धात्राद्यधिकारिणाम् ॥ 347 ॥</p>
<p>लोकेषु स्थितभोगोक्तेः शासनं नात्र हि श्रुतम् ।<br>
आधिकारिकलोकस्थान् सर्वान् भोगान् परात्मनः ॥ 348 ॥</p>
<p>विभूतिभूतान् भुङ्क्तेऽसावित्यर्थः तच्छØतेः खलु ।<br>
(अव) विकारान्तर्वर्तिभोगान् भुङ्क्तेऽसौ बद्धवत् यदि ॥ 349 ॥</p>
<p>तर्ह्यल्पमन्तवच्च स्यात् भोग्यमित्यत्र कथ्यते ।<br>
(सि.सू) ॥ विकारावर्ति च तथाहि स्थितिमाह ॥ 4-4-19 ॥</p>
<p>ध्वस्ताखिलविकारं तत् ब्रह्माखिलविभूतिकम् ॥ 350 ॥</p>
<p>शुभैकतानं मुक्तोऽनुभवत्येषां परात्मनः ।<br>
विभूत्यन्तर्गतत्वेन लोकानां मुक्तभोग्यता ॥ 351 ॥</p>
<p>निर्विकारे परे ब्रह्मण्यस्य भोक्तृतया स्थितिम् ।<br>
यदा ह्येवैष एतस्मिन् इत्यादिश्रुतिराह हि ॥ 352 ॥</p>
<p>(सि.सू) ॥ दर्शयतश्चैवं प्रत्यक्षानुमाने ॥ ( 4.4.20 )</p>
<p>परस्यैवाखिलजगत्सृष्टिस्थित्यादिशासनम् ।<br>
मुक्तस्य तु परात्मानुभूतिः केवलमित्यपि ॥ 353 ॥</p>
<p>श्रुतिस्मृती दर्शयतो भीषास्माद्वात इत्यथ ।<br>
एतस्य वा अक्षरस्ये त्यादिश्रुतिरथ स्मृतिः ॥ 354 ॥</p>
<p>विष्टभ्याहमिदं कृत्स्न मेवमादिस्तथाऽत्र च ।<br>
मुक्तस्यानन्दहेतुस्स पर एवेति चाहतुः ॥ 355 ॥</p>
<p>एष ह्येवानन्दयाति, मां चेति स्फुटमेव ते ।<br>
अतः परमसाम्यं च सत्यसंङ्कल्पतापि च ॥ 356 ॥</p>
<p>जगद्व्यापारवर्जं वै मुक्तात्मन इति स्थितम् ।<br>
(सि.सू) ॥ भोगमात्रसाम्यलिङ्गाच्च ॥ ( 4-4-21 )</p>
<p>मुक्तस्य सोऽश्नुते सर्वान्कामानिति यजुश्श्रुतौ ॥ 357 ॥</p>
<p>ब्रह्मानुभूत्याख्यभोगमात्रे तत्साम्यभाषणात् ।<br>
लिङ्गाच्च, तत्कार्यवर्जं मुक्तैश्वर्यं प्रतीयते ॥ 358 ॥</p>
<p>(अव) मुक्तैश्वर्यं परायत्तं यदि, तर्हि परः पुमान् ।<br>
स्वतन्त्रः स्वेच्छया मुक्त पुनरावर्तयेदपि ॥ 359 ॥</p>
<p>कदाचिदिति शङ्कायास्समाधानमिहोच्यते ।<br>
(सि.सू) ॥ अनावृत्तिश्शब्दादनावृत्तिश्शब्दात् ॥ ( 4-4-22 )</p>
<p>मुक्तस्यापुनरावृत्तिः शब्दादेवावगम्यते ॥ 360 ॥</p>
<p>यथा सर्वगुणोपेतो जगज्जन्मादिकारणम् ।<br>
परमात्माऽस्तीति शब्दप्रमाणेनावगम्यते ॥ 361 ॥</p>
<p>तथोपासनसंप्रीत उपासीनानपि स्वयम् ।<br>
अविद्यां विनिवर्त्याऽथानन्दं स्वानुभवात्मकम् ॥ 362 ॥</p>
<p>प्रापय्य नावर्तयतीत्येवं तेनैव बोध्यते ।<br>
स खल्वेवं वर्तयन्नित्यादिश्शब्दस्तथैव च ॥ 363 ॥</p>
<p>मामुपेत्य-पुनर्जन्म नेत्यादि भगवद्वचः ।<br>
निर्गतातिशयानन्दं ब्रह्मानुभवतोऽस्य च ॥ 364 ॥</p>
<p>उच्छिन्नकर्मबन्धस्याऽऽवृत्तिर्न स्वेच्छया भवेत् ।<br>
परश्च सत्यसङ्कल्पो ह्यत्यर्थप्रियमात्मनः ॥ 365 ॥</p>
<p>विमुक्तं ज्ञानिनं लब्ध्वा जातु नावर्तयिष्यति ।<br>
श्रीगीतायां स च मम प्रिय इत्याह हि स्वयम् ॥ 366 ॥</p>
<p>तस्यात् सर्वप्रकारेण नास्याऽऽवृत्तिरिति स्थितम् ।<br>
सूत्राभ्यासो द्योतयति शास्त्रस्य परिपूर्णताम् ॥ 367 ॥</p>
<p>इत्थमाचार्योपदिष्टानर्थानलिखमादरात ।<br>
शब्दार्थदोषान् विबुधाः क्षमन्तां साहसं च मे ॥ 368 ॥</p>
<p>॥ इति चतुर्थाध्याये चतुर्थः पादः ॥</p>
<p>॥ इति चतुर्थाध्यायः ॥</p>
<p>॥ शास्त्रं च परिसमाप्तम् ॥</p>
<p>परं श्रीमानखिलजगदङ्गोऽयमनघः</p>
<p>हितं भक्तिर्न्यासः फलमपि च तत्प्राप्तिरिति यः ।<br>
मतं नैजं सूत्रैर्व्यवृणुत महाभारतगिराऽप्यसौ</p>
<p>विष्णुर्व्यासो मम मनसि नित्यं निवसतात् ॥ 369 ॥</p>
<p>देवेभ्यश्चिरभोगसाधन सुधादानेन पूर्वं हरिः</p>
<p>योषिद्रूपमुपेत्य चेतसि समुद्भूतामतृप्तिं क्षिपन् ।<br>
भूत्वा यद्गुरुरुत्तमाश्रममवाप्याम्नायसिन्धूद्भवां</p>
<p>मुक्त्यै भाष्यसुधामदात् क्षितिसुरेभ्यस्तं यतीन्द्रं भजे ॥ 370 ॥</p>
<p>विद्यां न्यासपदेरितां रघुयदुश्रेष्ठादृतां वैदिकीं</p>
<p>दैत्येन व्यथितामुदीक्ष्य कलिना तच्छ्रेष्ठयुग्माकृतिः ।<br>
भूत्वा यत्गुरुराट् द्विपाद्रिनिलयः ग्रन्थैः शरैरद्भुतैः</p>
<p>जित्वा तं भुवि तां ररक्ष तमहं श्रुत्वन्तसूरिं श्रये ॥ 371 ॥</p>
<p>बहुविधदुरिताब्धिं मां दृषत्कल्पमज्ञं</p>
<p>पदकमलरजस्संस्पर्शदानात् दयालुः ।<br>
विगतदुरितमग्र्यश्रेयसोर्हं वितेने</p>
<p>रघुपतिमपरं तं राघवार्यं भजेऽहम् ॥ 372 ॥</p>
<p>गतर्तुबाणखशरे कलौ मन्मथहायने ।<br>
कृतैषा श्रीवासकृतिः जीयादाचन्द्रतारकम् ॥ 373 ॥</p>
<p>॥ इति श्रीशारीरककारिकावली समाप्ता ॥</p>
<p>श्रीमते राघवार्यमहादेशिकाय नमः ॥</p>
<p>श्रीमते श्रीवेदान्तरामानुजमहादेशिकाय नमः ॥</p>
<p>श्रीरङ्गरामानुज महादेशिकाय नमः ॥</p>
<p>अस्मद्गुरुपरम्परायै नमः ॥</p>
<p>श्री महादेवी-नायिकासमेत-श्रीदेवाधिराजपरब्रह्मणे नमः ॥</p>
<p>॥ श्रीरस्तु ॥</p>
<p>अनारब्धकार्याधिकरणम् ॥ (4-1-9)</p>
<p>(सि - सू) अनारब्धकार्ये एव तु पूर्वे तदवधेः ॥ (4-1-15)</p>
<p>विद्योत्पत्तेः पूर्वकृतपुण्यदुष्कृतकर्मणोः ।<br>
प्रङ् नाशः कथितस्तत्र विशेषाश्रवणाछØतौ ॥ 68 ॥</p>
<p>सर्वेषां कर्मणां नाशः इति वादोऽत्र वार्यते ।<br>
निःशेषतो विनाशः किं पूर्वपुण्याघयोरथ ॥ 69 ॥</p>
<p>फलदानायाप्रवृत्तकर्मणोरिति संशये ।<br>
सर्वे प्रदृयन्त इति विशेषाश्रवणात् श्रुतौ ॥ 70 ॥</p>
<p>निःशेषेण विनाशस्तत्कर्मणोरिति चेन्न तत् ।<br>
फलदानायाप्रवृत्ते कर्मणी एव नश्यतः ॥ 71॥</p>
<p>न कर्म तत्प्रवृत्तं तु तस्य ताव दिति श्रुतौ ।<br>
शरीरमोक्षपर्यन्तविलम्बश्रवणात्तथा ॥ 72 ॥</p>
<p>सर्वकर्मविनाशे च शरीरस्थित्यसंभवात् ।<br>
अतो विनाशोऽप्रवृत्तफलपुण्याघयोर्भवेत् ॥ 73 ॥</p>
<p>॥ इत्यनारब्धकार्याधिकरणम् ॥ ॥ अग्निहोत्राद्यधिकरणम् ॥ (4-1-10)</p>
<p>(सि - सू) अग्निहोत्रादि तु तत्कार्यायैव तद्दर्शनात् ॥ (4-1-16)</p>
<p>प्राग्विद्योत्तरपुण्यानामश्लेषः कथितस्ततः ।<br>
पुण्यकर्मफलेच्छाया अभावे नित्यकर्मणाम् ॥ 74 ॥</p>
<p>अननुष्ठेयताशङ्का वार्यतेऽधिकृताविह ।<br>
पुण्यत्वसाम्येनैवाग्निहोत्राद्याश्रमकर्मणाम् ॥ 75 ।<br>
कार्याश्लेषादकार्याणि तानीत्येतन्न युज्यते ।<br>
अग्निहोत्रादिकर्मैतत् नित्यनैमित्तिकात्मकम् ॥ 76 ॥</p>
<p>विद्योत्पत्त्याख्यकार्यार्थमैवानुष्ठेयमन्वहम् ।<br>
तमेतं वेदे ति तस्य तत्कार्यार्थत्वदर्शनात् ॥ 77 ॥</p>
<p>विद्योत्पत्तिर्न सिद्ध्येद्धि तत्त्यागे दूषितात्मनः ।<br>
विद्या साऽऽवर्तनीया हि यावज्जीव दिने दिने ॥ 78 ॥</p>
<p>अर्थोऽयं च स खल्वेवं वर्तय न्निति कथ्यते ।<br>
अतो विद्योत्पत्तये वै कार्यमाश्रमकर्म तत् ॥ 79 ॥</p>
<p>(अव) अग्निहोत्रादि कृत्यास्ताः विद्योत्पत्तिफला यदि ।<br>
प्राचीनं सुकृतं चापि विनष्टमुपभोगतः ॥ 80 ॥</p>
<p>भुक्तशिष्टं तदारब्धफलं वाक्यस्य को भवेत् ।<br>
विषयः सुहृदस्साधुकृत्या मित्यत्र कथ्यते ॥ 81 ॥</p>
<p>(सि - सू) अतोऽन्यापि ह्येकेषामुभयोः ॥ (4-1-17)</p>
<p>अग्निहोत्राद्याश्रमीयसाधुकृत्येतरापि हि ।<br>
विद्याप्तेः प्रागुत्तरयोरुभयोः पुण्यकर्मणोः ॥ 82 ॥</p>
<p>बलिष्ठकर्मसंरुद्धफला कामनया कृता ।<br>
अनन्ता संभवेत् साधुकृत्या तद्विषयं वचः ॥ 83 ॥</p>
<p>तस्य पुत्रा दाय मिति केषाञ्चिच्छाखिनां तथा ।<br>
विद्ययाऽश्लेषनाशोक्तिरपि तद्विषयैव हि ॥ 84 ॥</p>
<p>अव कर्मणोऽनुष्ठितस्यापि फलसंरोधसंभवात् ।<br>
स्मारयत्यत्र पूर्वोक्तं यदेवे त्यादिसूत्रतः ॥ 85 ॥</p>
<p>(सि - सू ) यदेव विद्ययेति हि (4 - 1 - 18)</p>
<p>यदेव विद्यये त्युक्तसुद्गीथोपासनस्य हि ।<br>
फलं क्रतुफलोत्पत्तिशैघ्र्यभङ्गनिवर्तनम् ॥ 86 ॥</p>
<p>अतस्संरुद्धफलकपुण्यस्यैवाप्तंसक्रमः ।<br>
तस्मादाश्रमधर्मास्ते कर्तव्या विदुषाऽऽदरात् ॥87 ॥</p>
<p>॥ इत्यग्निहोत्राद्यधिकरणम् ॥</p>
<p>इतरक्षपणाधिकरणम् ॥ (4 - 1 - 11)</p>
<p>(सि - सू) भोगेन त्वितरे क्षपयित्वाथ संपद्यते ॥ (4 - 1 - 15)</p>
<p>प्राक् पुण्यपापयोर्नाशः उक्तोऽनारब्धकार्ययोः ।<br>
आरब्धकार्येयोर्नाशे विशेषोऽत्र प्रदर्श्यते ॥ 88 ॥</p>
<p>फलदानप्रवृत्ते किं पुण्यपापे विनश्यतः ।<br>
विद्यायोनिशरीरावसानेऽत्रानियमोऽथवा ॥ 89 ॥</p>
<p>तद्देहान्तेऽन्यदेहान्ते वेति प्राप्तेऽत्र संशये ।<br>
(पू) तस्य ताव दिति श्रुत्यां ब्रह्मप्राप्तवुपासितुः ॥ 90 ॥</p>
<p>तद्देहपातावधिकविलम्बस्यैव संश्रुतेः ।<br>
तच्छरीरावसाने वै तन्नाश इति चेन्न तत् ॥91 ॥</p>
<p>सि फलदानप्रवृत्ते भोगेनैव विनाश्य च ।<br>
अथ संपद्यते ब्रह्म नाशासंभवतस्तयोः ॥ 92 ॥</p>
<p>फलभोगं विनारब्धफलयोरेकदेहतः ।<br>
फलानुभव इत्यत्रनियमात् येन वर्ष्मणा ॥ 93 ॥</p>
<p>फलभोगसमाप्तिः स्यात् तदन्ते नाश एतयोः ।<br>
तस्य ताव च्छØतिरभिप्रैति कर्मविमोक्षणम् ॥ 94 ॥</p>
<p>अतश्चानियमो नाशे प्रारब्धफलयोस्तयोः ।<br>
एवं चानारब्धफलमभुक्तं प्रागनुष्ठितम् ॥ 95 ॥</p>
<p>अनन्तं चानादिकालसञ्चितं द्विविधं च तत् ।<br>
विद्यामहिमतो नश्यत्यनन्तरकृतं च तत् ॥ 96 ॥</p>
<p>प्रामादिकं दुष्कृतं तु न श्लिष्यति विदुष्यथ ।<br>
नष्टं तदीयपुण्यं च पापं मित्रारिसङ्गतम् ॥ 97 ॥</p>
<p>फलमस्मै न दास्यामि पुण्यदुष्कृतकर्मणोः ।<br>
एवं परस्य सङ्कल्पस्तयोर्नाश इतीर्यते ॥ 98 ॥</p>
<p>मित्रारिसंक्रमश्चापि सुहृदे विदुषोऽस्य च ।<br>
दास्ये पुण्यफलं पापफलं चास्यैव शत्रवे ॥ 99 ॥</p>
<p>एवं परात्मसङ्कल्पः. देहे तिष्ठति योगिनः ।<br>
विद्यामाहात्म्यसंभूतं फलं पादेऽत्र चिन्तितम् ॥ 100 ॥</p>
<p>इति इतरक्षपणाधिकरणम् ॥</p>
<p>॥ इति चतुर्थाऽध्याये प्रथमः पादः ॥</p>
<p>॥ चतुर्थाध्याये द्वितीयः पादः ॥</p>
<p>वागाधिकरणम् ॥ (4 -2 - 1)</p>
<p>(सि - सू) वाङ्मनसि दर्शनाच्छब्दाच्च ॥ ( 4-2-1)</p>
<p>अनुष्ठितोपासनस्य विदुषः पुण्यपापयोः ।<br>
नाशरूपं पूर्वपादे विद्याफलमुदीरितम् ॥ 101 ॥</p>
<p>मुमूर्षोर्विदुषो मुक्तिलोकाध्वोपक्रमात्मकः ।<br>
नाडीप्रवेशोऽत्र पादे विद्याफलमुदीर्यते ॥ 102 ॥</p>
<p>आदौ शरीरादुत्क्रन्तिप्रकारः प्रतिपाद्यते ।<br>
आम्नायते वाङ्मनसि संपद्यत इतीह किम् ॥ 103 ॥</p>
<p>संपद्यते वाक्स्वरूपं मनसीति निगद्यते ।<br>
अथवा वाग्वृत्तिरेवेत्येबं प्राप्तेऽत्र्त्र संशये ॥ 104 ॥</p>
<p>(पू) वागिन्द्रियस्य मनसि लयो न प्रतिपाद्यते ।<br>
इन्द्रियस्यैतस्य मनःकार्यत्वाभावतोऽपि तु ॥ 105 ॥</p>
<p>वाग्व्यापारस्य मनसि लयः प्रोच्यत इत्यसत् ।<br>
(सि) वागिन्द्रियं वै मनसि संयुज्यत इतीर्यते ॥ 106 ॥</p>
<p>वागिन्द्रियेऽस्सिन् शान्तेऽपि मनोव्यापारदर्शनात् ।<br>
शब्दश्च वाक्स्वरूपस्य संपत्तावेव दृश्यते ॥ 107 ॥</p>
<p>अकारणे लयैभावात् संपत्तिपदमत्र हि ।<br>
संयोगरूपार्थमाह न लयार्थमसंभवात् ॥ 108 ॥</p>
<p>(सि - सु) अत एव सर्वाण्यनु ॥ (4-2-2)</p>
<p>यतो मनसि संयोगमात्रं वाचो लयो नतु ।<br>
अत एव तदा वाचमनु सर्वेन्द्रियाणि च ॥ 109 ॥</p>
<p>हृदि संपद्यन्त इति तस्मादित्येवमादिका ।<br>
श्रुतिर्युक्ता न हि हृदि सर्वेन्द्रियलयो भवेत् ॥ 110 ॥</p>
<p>॥ इति वागधिकरणम् ॥</p>
<p>मनोधिकरणम् ॥ (4-2-2)</p>
<p>(सि - सू) तन्मनः प्राण उत्तरात् ॥ (4-2-3)</p>
<p>मनस्सर्वेन्द्रियैर्युक्तं भवेत् प्राणेन संयुतम् ।<br>
उत्तराच्च मनः प्राण इति सामनि वाक्यतः ॥ 111. ॥</p>
<p>(पू )मनसोऽन्नमयं सोम्य मनः इत्यादिवाक्यतः ।<br>
पृथ्वीप्रकृतिकान्नोपादानकारणकत्वतः ॥ 112 ॥</p>
<p>प्राणस्याऽऽपोमय इति श्रुत्याऽप्प्रकृतिकत्वतः ।<br>
मनसः पृथिवीद्वारा प्राणोपादानवारिषु ॥ 113 ॥</p>
<p>(सि) लयः स्यादित्यत्र शङ्का, तस्या एव समाहितिः ।<br>
मनोऽन्नाप्यायितमबाप्यायितः प्राण ईरितः ॥ 114 ॥</p>
<p>आप्यायनं चात्र कार्यक्षमतापादनात्मकम् ।<br>
न मनःप्राणयोरन्नाब्विकृतित्वमिहोच्यते ॥ 115 ॥</p>
<p>मनः प्राणौ ह्यहङ्काराकाशयोर्विकृती इति ।<br>
तस्मात्प्राणेन मनसः संयोगः श्रुतिसंमतः ॥ 116 ॥</p>
<p>इति मनोधिकरणम् ॥</p>
<p>अध्यक्षाधिकरणम् ॥ (4-2-3)</p>
<p>(अव) प्राणः संयुज्यते तेजस्युत जीवेऽत्र संशये ।<br>
(पू ) श्रुतेः प्राणस्तेजसी ति तेजस्येवेति चेन्न तत् ॥ 117 ॥</p>
<p>(सि) प्राणस्य करणाध्यक्षे जीवात्मन्येव युज्यते ।<br>
उत्क्रान्तौ तस्य जीवोपगमादीनां श्रुतेरिह ॥ 118 ॥</p>
<p>एवमेवेत्युपगमः प्राणोऽनूत्क्रामतीति च ।<br>
उक्तोत्क्रान्तिः प्रतिष्ठा च कस्मिन्नुत्क्रान्त इत्यपि ॥ 119 ॥</p>
<p>जीवे संयुज्याऽथ तद्युक्प्राणस्तेजसि युज्यते ।<br>
इति प्राणस्तेजसीति श्रुतिराह यथैव च ॥ 120 ॥</p>
<p>यमुनाया गङ्गया संयुज्याऽब्धिगमनेऽपि च ।<br>
यमुनाऽब्धिं गच्छतीति वचस्साधु तथाऽत्र च ॥ 121 ॥</p>
<p>इत्यध्यक्षाधिकरणम् ॥</p>
<p>॥ भूताधिकरणम् ॥ (4-2-4)</p>
<p>(सि-सू) भूतेषु तच्छØतेः (4-2-5)</p>
<p>(अव) प्राणस्य जीवयुक्तस्य संपत्तिस्तेजसीरिता ।<br>
तेजोमात्रेऽथ मिलितभूतेष्वेवेति संशये ॥ 122 ॥</p>
<p>(पू ) तेजोमात्रश्रुतेस्तेजस्येवेति वचनं न सत् ।<br>
(सि) पृथिवीमय इत्यादिश्रुतेर्भूतेषु युज्यते ॥ 123 ॥</p>
<p>सर्वभूतमयत्वं हि गन्तुर्जीवस्य कथ्यते ।<br>
(अव) एकैकस्मिन् तेजआदौ संपत्तावपि च क्रमात् ॥ 124 ॥</p>
<p>उदाहृतश्रुतिर्युक्ता भवेदित्यत्र कथ्यते ॥ 125 ॥</p>
<p>(सि - सू) नैकस्मिन् दर्शयतो हि ॥ (4-2-6)</p>
<p>कार्याक्षमत्वादेकैकभूतस्यैकत्र तेजसि ॥</p>
<p>नैव संयुज्यते कार्याक्षमत्वं च श्रुतिस्मृती ।<br>
स्पष्टं दर्शयत स्तासां त्रवृतं त्रिवृतं श्रुतिः ॥ 126 ॥</p>
<p>समेत्यान्योन्यसंयोग मिति स्मृतिरतो भवेत् ।<br>
तेजस्त्रिवृत्कृतं तस्माद्भूतेष्वेव स युजयते ॥ 127 ॥</p>
<p>इति भूताधिकरणम् ॥</p>
<p>आसुत्युपक्रमाधिकरणम् ॥ (4-2-5)</p>
<p>(सि - सू) समाना चासृत्युपक्रमादमृतत्वं चानुपोष्य ॥ (4-2-7)</p>
<p>(अव) विद्वत्तदन्ययोश्चेयमुत्क्रान्तिः किं समा भवेत् ।<br>
(पू ) उताविदुष एवेति विशये विदुषोऽत्र वै ॥ 128 ॥</p>
<p>यदा सर्वे प्रमुच्यन्ते इत्यत्रामृतताश्रुतेः ।<br>
(सि) उत्क्रान्त्यभावादन्यस्याऽविदुषस्सेति चेन्न तत् ॥ 129 ॥</p>
<p>आगत्वुपक्रमात्तुल्या सोत्क्रान्तिर्विदुषोऽपि च ।<br>
नाड्योत्क्रम्य गतिर्ह्यस्य शतं चैके ति कथ्यते ॥ 130 ॥</p>
<p>यदा सर्वे प्रमुच्यन्त इत्यादि श्रुतिवाक्यतः ।<br>
शरीरेन्द्रियसम्बन्धमदग्ध्वैव यदाप्यते ॥ 131 ॥</p>
<p>अधाश्लेषविनाशाख्यामृतत्वं वै तदुच्यते ।<br>
अत्र ब्रह्माप्तिवचनं ध्यानकालिकतत्परम् ॥ 132 ॥</p>
<p>(सि - सू) तदापीतेस्संसारव्यपदेशात् ॥ (4-2-8)</p>
<p>(सि) तच्चामृतत्वं पूर्वोक्तरूपमेवोपपद्यते ।<br>
आब्रह्माप्तिदशाप्राप्तेः संसारव्यपदेशतः ॥ 133 ॥</p>
<p>अर्चिर्मुखेन मार्गेण गत्वा देशं विलक्षणम् ।<br>
यावत् ब्रह्माप्यते तावत् देहयोगाख्यसंसृतिः ॥ 134 ॥</p>
<p>तावदेव चिरं यावन्ने त्याद्यैर्ह्युपदिश्यते ॥ 135 ॥</p>
<p>(सि - सू) सूक्ष्मं प्रमाणतश्च तथोपलब्धेः ॥ (4-2-9)</p>
<p>अनुयाति यतस्सूक्ष्मं शरीरं विदुषोऽस्य च ॥</p>
<p>अतो बन्धो नात्र दग्धः तथा मानेन गृह्यते ।<br>
कच्छतो देवयानेन संवादवचसेन्दुना ॥ 136 ॥</p>
<p>तं प्रती त्यादिना सूक्ष्मदेहवत्तोपलंभनात् ।<br>
स चानुवर्तते तस्मात् बन्धो दग्धोऽत्र नैव हि ॥ 137 ॥</p>
<p>(सि - सू ) नोपमर्देनात् ॥ (4-2-10)</p>
<p>अतः सर्वे प्रमुच्यन्ते कामा योऽस्या दिका श्रुतिः ।<br>
नास्य बन्धोपमर्देनामृतत्वं प्रब्रवीति हि ॥ 138 ॥</p>
<p>(सि - सू ) अस्यैव चोपपत्तेरूष्मा ॥ (4-2-11)</p>
<p>विद्यमानत्वोपपत्तेस्सूक्ष्मदेहस्य कुत्रचित् ।<br>
मृतेः प्राग्विदुषः स्थूले क्वचिदूष्मोपलभ्यते ॥ 139 ॥</p>
<p>न चायं स्थूलदेहीयोऽन्यत्रास्यानुपलंभनात् ।<br>
तत ऊष्मोपलब्धिस्सा तस्योत्क्रान्तिनिबन्धना ॥ 140 ॥</p>
<p>विदुषोपि समोत्क्रान्तिरागतिप्रक्रमादतः ।<br>
(सि - सू ) प्रतिषेधादिति चेन्न शरीरात् स्पष्टो ह्येकेषाम् ॥ (4-2-12)</p>
<p>(पू ) विदुषश्च समोत्क्रान्तिरित्युक्तिर्नोपपद्यते ॥</p>
<p>श्रुतौ न तस्य प्राणा इत्युत्क्रान्तिप्रतिषेधतः ।<br>
सि नैवं जीवादविश्लेषः प्रणानामत्र कथ्यते ॥ 142 ॥</p>
<p>न शरीरस्य देहादुत्क्रान्तिरत्र निषिध्यते ।<br>
तस्याऽकामयमानस्य प्राणाः स्वस्मादुपासितुः ॥ 143 ॥</p>
<p>नोत्क्रामन्त्यर्चिराद्यध्वगत्यर्थं सह सन्ति हि ।<br>
उत्क्रान्त्यपादानमग्र जीव एवेति च श्रुतौ ॥ 144 ॥</p>
<p>माध्यन्दिनानां स्पष्टो बि न तस्मादि ति वाक्यतः</p>
<p>न विश्लिष्यन्त्यतः प्राणाः आब्रह्मप्राप्त्युपासितुः ॥ 145 ॥</p>
<p>(सि - सू ) स्मर्यते च ॥ (4-2-13)</p>
<p>मूर्धन्यनाड्योत्क्रमणं स्मर्यते विदुषोऽपि च ।<br>
ऊर्ध्वमेकः स्थितस्तेषां यो भित्वे त्यादिना स्फुदम् ॥ 146 ॥</p>
<p>इत्यासृत्युपक्रमाधिकरणम् ॥</p>
<p>परसम्पत्त्यधिकरणम् ॥ (4-2-6)</p>
<p>(सि - सू ) तानि परे तथा ह्याह ॥ (4-2-14)</p>
<p>भूतसूक्ष्माणीन्द्रियौघप्राणजीबयुतानि किम् ।<br>
यथाकर्म यथाविद्यं स्वकार्याय प्रयन्त्यथ ॥ 147 ॥</p>
<p>परमात्मनि युज्यन्त इति प्राप्तेऽत्र संशये ।<br>
(पू )- मध्ये सुखादिभोगस्यादर्शनात्परमात्मनि ॥ 148 ॥</p>
<p>असंयुज्यैव गच्छन्ति यथाकर्मेति चेन्न तत् ।<br>
तादृंशि भूतसूक्ष्माणि संपद्यन्ते परात्मनि ॥ 149 ॥</p>
<p>तेजः परस्या मिति हि श्रुतिराह यथाश्रुति ।<br>
कार्य कल्प्यं सुषुप्त्यादौ ब्रह्मयोगेन विश्रमः ॥ 150 ॥</p>
<p>यथा तद्वदिहापि स्यात् विश्रमस्थानमीश्वरः ।<br>
भूतसूक्ष्माण्यतो हार्दे संपद्यन्त इति स्थितम् ॥ 151 ॥</p>
<p>इति परसंपत्त्यधिकरणम् ॥</p>
<p>अविभागाधिकरणम् ॥ (4-2-7)</p>
<p>(सि - सू ) अविभागो वचनात् ॥ (4-2-15)</p>
<p>सा किं हार्देऽत्र संपत्तिरुपादाने लयात्मिका ।<br>
(पू ) उताविभागरूपेति चिन्तायां परमात्मनः ॥ 152 ॥</p>
<p>कारणत्वाच्च संपत्तिवचनाच्च परात्मनि ।<br>
सि कारणापत्तिरेवेति चेन्न वाङ्मनसी त्यतः ॥ 153 ॥</p>
<p>संपत्तिवचनस्यैव सर्वत्राप्यनुषङ्गतः ।<br>
अनुक्तस्याभिधानवैरूप्यासंभवादपि ॥ 154 ॥</p>
<p>अत्राप्यविश्लेष एव युक्तोऽर्थोऽतस्तदा भृशम् ।<br>
श्रान्तस्य विश्रमायैव हार्दसंपत्तिरुच्यते ॥ 155 ॥</p>
<p>॥ इत्यविभागाधिकरणम् ॥</p>
<p>॥ तदोकोधिकरणम् ॥ (4-2-8)</p>
<p>(सि-सू) तदोकोग्रज्वलनं तत्प्रकाशितद्वारो विद्यासामर्थ्यात् तच्छेषगत्यनुस्मृतियोगाच्च हार्दानुगृहीतश्शताधिकया ॥ (4-2-16)</p>
<p>विदुषोऽविदुषश्चैवं तुल्योत्क्रान्तिर्निरूपिता ।<br>
विद्याधीनो विशेषोऽत्र तस्यां विदुष उच्यते ॥ 156 ॥</p>
<p>शत चैकाचे तिवाक्यश्रुता मूर्धःयया तदा ।<br>
नाडीशतादधिकया नाड्यैव विदुषो गतिः ॥ 157 ॥</p>
<p>अन्यामिरेवाविदुषः इत्ययं नियमोऽत्र किम् ।<br>
(पू) युक्तो न वेति विशये नियमस्स न युज्यते ॥ 158 ॥</p>
<p>नाडीनामतिसूक्ष्मत्वात् दुर्विवेचतया भृशम् ।<br>
उपादातुमशक्यत्वात् पुंसा भूयस्त्वतोऽपि च ॥ 159 ॥</p>
<p>शतं चैकेति वाक्यं तूत्क्रान्तिं यादृच्छिकीं तथा ।<br>
(सि) अनुवक्तीति चेन्नैवं हार्देशाऽऽराधनात्मकात् ॥ 160 ॥</p>
<p>विद्यासामर्थ्यतश्चैतदङ्गगत्यनुचिन्तनात् ।<br>
प्रीतेनानुगृहीतोऽसौ हार्देन भवति क्षणात् ॥ 161 ॥</p>
<p>ततोऽस्या स्थानभूतं हृत् भवत्यग्रे प्रकाशवत् ।<br>
एवं प्रकाशितद्वारो हार्देन परमात्मना ॥ 162 ॥</p>
<p>शतादधिकया नाड्या विद्वान्निष्क्रामति स्वयम् ।<br>
नारायणो हार्द इति तैत्तिरीयादिषु स्फुटम् ॥ 163 ॥</p>
<p>॥ इति तदोकोधिकरणम् ॥</p>
<p>॥ नश्म्यनुसाराधिकरणम् ॥ (4-2-9)</p>
<p>(सि - सू) रश्म्यनुसारी ॥ (4-2-17)</p>
<p>अथैतैरेवेति वाक्य आदित्यकिरणानसौ ।<br>
अनुसृत्यैवोर्ध्वदेशं याति विद्वानितीर्यते ॥ 164 ॥</p>
<p>युज्यते नियमोऽयं किमव नेत्यत्र सम्शये ।<br>
(पू) रात्रौ मृतस्य विदुषो रश्मिसम्प्राप्त्यसम्भवात् ॥ 165 ॥</p>
<p>न युक्तो नियमस्तत्तु पक्षप्राप्तपरं वचः ।<br>
(सि) नैवं रश्म्यनुसार्येव यात्यूर्ध्वं ब्रह्मवित्तदा ॥ 166 ॥</p>
<p>एतैरेवे त्यवधृतेः पाक्षिकत्वेऽवधारणम् ।<br>
व्यर्थं रात्रावपि रवेः किणानुसृतिर्भवेत् ॥ 167 ॥</p>
<p>ग्रीष्मे निश्यप्यूष्मलब्ध्या रस्मिसत्ता हि दृश्यते ।<br>
हेमन्ते हिमबाहुल्यादूष्मा सम्यङ्न गृह्यते ॥ 168 ॥</p>
<p>नाडीनां किरणानां च श्रूयते हि सदाऽन्वयः ।<br>
अतोऽनुसृत्यैव रश्मीनाप्नोति ब्रह्मवित् परम् ॥ 169 ॥</p>
<p>॥ इति रश्म्यनुसाराधिकरणम् ॥</p>
<p>॥ निशाधिकरणम् ॥ (4-2-10)</p>
<p>(सि-सू) निशि नेति चेन्न संबन्धस्य यावद्देहभावित्वात् दर्शयति च (4-2-18)</p>
<p>रात्रौ मृतस्य विदुषो ब्रह्मसंप्राप्तिरस्ति किम् ।<br>
(पू) उत नेत्यत्र चिन्तायां दिवाचे त्यादिना स्मृतौ ॥ 170 ॥</p>
<p>निशामृतेर्गार्हितत्वात् हेतुत्वाच्चाप्यधोगतेः ।<br>
रात्रौ मृतस्यास्य नैव ब्रह्माप्तिरिति चेन्न तत् ॥ 171 ॥</p>
<p>(सि) कर्मसंबन्धस्य यावद्देहभावित्वतोऽस्य च ।<br>
सिद्धैव ब्रह्मसंपत्तिः, विद्यापूर्वककर्मणाम् ॥ 172 ॥</p>
<p>विद्यारंभेण नष्टत्वात् अश्लेषादुत्तरैनसाम् ।<br>
अन्त्यदेहावधित्वाच्चारब्धकार्यस्य कर्मणः ॥ 173 ॥</p>
<p>बन्धहेतोरभावेन ब्रह्मप्राप्तौ न संशयः ।<br>
तावदेव चिरं यावन्न विमोक्ष्य इति श्रुतिः ॥ 174 ॥</p>
<p>दर्शयत्यमुमर्थं हि दिवा चे त्यादिकं वचः ।<br>
अविद्वत्परमेवेति सर्वमत्र सुसङ्गतम् ॥ 175 ॥</p>
<p>॥ इति निशाधिकरणम् ॥</p>
<p>दक्षिणायनाधिकरणम् ॥ (4-2-11)</p>
<p>(सि-सू) अतश्चायनेऽपि दक्षिणे ॥ (4-2-19)</p>
<p>दक्षिणायन उत्क्रान्तविदुषः प्राप्तिरीशितुः ।<br>
(पू) अस्ति नेति विचारेऽथ यो दक्षिण इति श्रुतौ ॥</p>
<p>परेऽयेन मृतस्यास्य चन्द्रसायुज्यभाषणात् ।<br>
तत्प्राप्तस्यैतमेवेति पुनरावृत्तिद्रशनात् ॥ 177 ॥</p>
<p>भीष्मादीनामुदङ्मासप्रतीक्षादर्शनादपि ।<br>
परेऽयने सृतस्यास्य ब्रह्माप्तिर्नेति चेन्न तत् ॥ 178 ॥</p>
<p>(सि) यतो हेतोर्निशि मृतस्या प्युक्ता प्राप्तिरीशितुः ।<br>
तत एवैतस्य बन्धहेत्वभावात्परेऽयने ॥ 189 ॥</p>
<p>मृतस्यापि परब्रह्मप्राप्तिर्भवति तत्क्षणात् ।<br>
चन्द्रसायुज्योक्तिरस्य विश्रमस्थानतत्परा ॥</p>
<p>उक्तमावृत्तिवचनमविद्वद्विषयं भवेत् ।<br>
ब्रह्मणो महिमाप्तिश्च वाक्यशेषेऽस्य कथ्यते ॥ 181 ॥</p>
<p>भीष्मादीनासुदङ्मासप्रतीक्षा योगभूमतः ।<br>
स्वेच्छामृतीनां तत्कालप्राशस्त्योद्बोधनाय वै ॥ 182 ॥</p>
<p>धर्मप्रवर्तनार्थं च तस्मादुक्तार्थसङ्गतिः ।<br>
(अव) यत्र काले त्वनावृत्तिमावृत्तिमिति च स्मृतौ ॥ 183 ॥</p>
<p>मुमूर्षून् प्रति वै कालविशेषः प्रतिपाद्यते ।<br>
अतश्चोक्तार्थसाङ्गत्यं कथमित्यत्र कथ्यते ॥ 184 ॥</p>
<p>(सि-सू) योगिनः प्रति स्मर्येते स्मार्ते चैते ॥ (4-2-20)</p>
<p>देवयानगतिर्या च पितृयाणगतिश्च या ।<br>
योगाङ्गत्वेनाऽनुदिनं स्मर्तव्ये ते उभे गती ॥ 185 ॥</p>
<p>उद्दिश्य योगनिष्ठान् वै स्मर्येते न मृतेरिह ।<br>
मुमूर्षोः स्मर्यते कालविशेषोऽधो हि शङ्कितः ॥ 186 ॥</p>
<p>नैते सृती पार्थ ? जानन् इति ह्यत्रोपसंहृतिः ।<br>
कालाभिमानिभूयस्त्वात् यत्र काल इतीर्यते ॥ 187 ॥</p>
<p>अतश्च दक्षिणे निश्यप्युत्क्रान्तो ब्रह्मरन्ध्रतः ।<br>
गृहीतार्ककरो विद्वान् गत्वोर्ध्वं ब्रह्म गच्छति ॥ 188 ॥</p>
<p><strong>॥ इति दक्षिणायनाधिकरणम् ॥</strong></p>
<p><strong>॥ इति चतुर्थाध्याये द्वितीयः पादः ॥</strong></p>
<p><strong>&mdash;&mdash;&mdash;&ndash; &mdash;&mdash;&mdash;- &mdash;&mdash;&mdash;- &mdash;&mdash;&mdash;</strong></p>
<p>]</p>

  </div>
</article>


        

        



    <aside class="card border noPrint" id="section-tree-item-tattvam_rAmAnujaH_shrI-bhAShyam_shArIrakakArikAvalI_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/shArIrakakArikAvalI/">कारिकावली </a>
            <a data-toggle="collapse" href="#section-tree-item-body-tattvam_rAmAnujaH_shrI-bhAShyam_shArIrakakArikAvalI_md" role="button" aria-expanded="false" aria-controls="section-tree-item-body-tattvam_rAmAnujaH_shrI-bhAShyam_shArIrakakArikAvalI_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-tattvam_rAmAnujaH_shrI-bhAShyam_shArIrakakArikAvalI_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: कारिकावली</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAnujIyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAnujIyam/actions/workflows/build.yml"><img src="https://github.com/vishvAsa/rAmAnujIyam/actions/workflows/build.yml/badge.svg"> Built </a> on 2025 Sep 27 11:49:57 UTC. (<a href="http://google.com/search?q=11%3a49%3a57%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
