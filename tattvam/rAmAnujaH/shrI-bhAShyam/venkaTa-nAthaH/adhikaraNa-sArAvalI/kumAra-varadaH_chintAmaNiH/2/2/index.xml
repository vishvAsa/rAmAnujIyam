<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/</link>
    <description>Recent content in &#43;२ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/index.xml" rel="self" type="application/rss+xml" />
    <item>
      <title>11 रचनानुपपत्त्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/11_rachanAnupapattyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/11_rachanAnupapattyadhikaraNam/</guid>
      <description>&lt;ol&gt;&#xA;&lt;li&gt;बाधाभावादित्यादि। निगमे ब्रह्महेतुत्ववादे बाधाभावात् अपम्पे स्थितवति सति। वीतरागः- वादिविजयख्यातिलाभादिविरक्तस्सूत्रकारः। अत्र- रचनादिपादे। भूयः किं परपरीवादं वदति? इति- एवंशङ्कनम्, अयुक्तम्। प्रख्यातप्राच्यनैकप्रतिसमयभवन्मन्दसंदेहशान्त्यै-प्रख्यातैः&amp;quot; प्रसिद्धैः प्राच्यः अनादिसिद्धैः नैकैर्बहुप्रकारैः प्रतिसमयैर्वेदान्तविरोधिसिद्धान्तौ र्हेतुभिर्भवतो जायमानस्य मन्दबुद्धीनां&amp;quot; सन्देहस्य &amp;lsquo;किं वेदान्तसिद्धान्तः प्रमाणमुत कापिलादितन्त्राणि प्रमाणम्&amp;rsquo; इत्येवंरूपस्य शान्त्यै। तुल्यत्वभ्रान्तिसिद्धा प्रकरणसमता- वेदान्तेन तुल्यानि पक्षान्तराणीति भ्रान्तिसिद्धा सत्प्रतिपक्षता। तर्कपादेन- अनेन द्वितीयाध्यायद्वितीयपादेन। वार्या- वारणीया। अतस्सफल एव तर्कपादारम्भ इतिभावः॥2. षड़्विंशालम्बीत्यादि। ष़ड्विंशालम्बि- अचित्तत्त्वानि चतुर्विंशतिः प़ञ्चविंशो हि जीवः षड्विंशः परमात्मेति क्रमेण षड्विंशतितत्त्वावलम्बनम्। साङ्ख्यम्- साङ्ख्यदर्शनम्। योगतुल्यम्- योगशास्त्रमसतयेत्यर्थः। भारते स्फुटतरपठितम्- &amp;lsquo;सांख्यं योगः&amp;rsquo; इत्यादिना &amp;lsquo;न हन्तव्यानि हेतुभिः&amp;rsquo; इत्यन्तेन हेतुहन्तव्यं नेत्यादरणीयतया स्फुटतरं यथातथा पठितं प्रतिपादितम्। सर्वतत्त्वान्तरात्मा- परमात्मा। तत्स्थत्वात्तु- पञ्चविंशजीवान्तर्यामितयावस्थानात्तु। पञ्चविंश इति च- &amp;lsquo;पञ्चविंश आत्मा भवति&amp;rsquo; इत्यादिश्रुतिषु पञ्चविंश इिति च। निगमितः- उक्तः। तस्मात् सेशानतन्त्रम्- सेश्वरसाङ्ख्यपक्षमेव। प्रतिवदति- प्रतिक्षिपति॥3. अव्यक्तादीनित्यादि। अव्यक्तादीन् पदार्थान्। अनुमितिमुखतः- अनुमानमुखेन। स्वबुद्ध्या कल्पयन्तः साङ्ख्याः। षट्त्रिंशत्तत्त्ववादप्रभृतिषु- शैवादिपरिकल्पितेषु षट्त्रिंशत्तत्त्ववादप्रभृतिषु। कथं सङ्गं नेच्छन्ति। तुल्याक्षेपोपपत्तीः- साङ्ख्यदर्शनोपर्याक्षेपे सति साङ्ख्या यदि किञ्चिदुपपन्नं वदन्ति तदन्यवादिभिरपि वक्तुं शक्यमिति तुल्याक्षेपोपपत्तियुक्ताः। श्रुतिनियतिमुचाम्- श्रुत्युक्ततत्त्वादिव्यवस्थामुल्लङ्घ्य वदतां साङ्ख्यवैशेषिकादीनाम्। कल्पनाः- तत्त्वोपायादिकल्पनाः। सम्मृशन्तः- परामृशन्तो वेदान्तवादिनामग्रगण्याः। दृष्टम्- अबाधितप्रत्यक्षसिद्धम्। नापह्नुवीरन्- नापलपेयुः। लघुम्- लाघवयुक्तम्। अनुमिनुयुः- अनुमानवृत्तान्ते हि गुरुर्न कल्प्यते लघुरेव पक्षः स्वीक्रियत इति न्यायविदां प्रक्रिया। शेषम्- प्रत्यक्षानुमानासिद्धमर्थम्। शास्त्रादिच्छन्ति- अप्राप्तत्वात् शास्त्रेणैवाङ्गीकुर्वन्ति॥4. कार्यं किञ्चिदित्यादि। किञ्चित्कार्यम्- लोकसिद्धं पटादि कार्यम्। कुविन्दप्ऱभृतिविरचितं दृश्यते- कुविन्दाः पटनिर्मातारः, तत्प्रभृतिभिस्तत्प्रमुखैर्विरचितं निर्मितं दृश्यते। तन्तुमृदादिकमचेतनं तन्तुवायकुलालादिचेतनाधिष्ठितमेव पटघटादिरूपेण परिणममानं&amp;quot; दृश्यत इत्यर्थः। अन्यच्चसर्वम्- सकर्तृकत्वेनास्माबिरदृष्टं महीमहाधरमहार्णवादिकं सर्वमपि वस्तुजातम्। कर्त्रायत्तम्- ईश्वररूपकर्त्रधिष्ठितमेव। श्रुतम्- श्रुत्यादिभिरवगतम्। तत्- तस्मात्। क्वचिदपि- कुत्रापि। पराधीनताभङ्गदृष्टिर्न- ईश्वराधिष्ठानाभावसिद्धिर्न भवति। पङ्ग्वन्धक्षीरपाथस्तृणजलदतटिद्वाय्वयस्कान्तपूर्वैर्दृष्टान्तैः- पङ्ग्वन्धौ गमनशक्त्या दृक्शक्त्याच विकलावपि परस्परोपकारात् गमनं कुर्वाणौ, क्षीरं चेतनानधिष्ठितमेव दधिरूपेण परिणममानं दुग्धम्, पाथः स्वयमेव हिमकरकादिरूपतया परिणतं जलम्, तृणं तथा पशुदेहपुष्ट्यादिहेतुभूतं तृणम्, जलदः चेतनाधिष्ठानं विनैव सामुद्रसलिलग्रहणवर्षणादिकं कुर्वाणो धूमज्योतिस्सलिलवायुसङ्घातात्मा मेघः, तटित् मेघोदरे स्फुरन्ती स्तनितादिहेतुर्विद्युत्, वायुः महानगकम्पनादिहेतुर्वातः, अयस्कान्तः चेतनाधिष्ठानं विनैवायः कर्षणादिकं कुर्वाणोऽयस्कान्तः, एतत्पूर्वैः एतत्प्रभृतिभिर्दृष्टन्तैः। त्वदिष्टम्- अचेतनानां&amp;quot; चेतनाधिष्ठानं विनैव परिणाम इति त्वदभिमतम्। न फलति- न सिध्यति। नः- श्रुत्या ईश्वराधिष्ठानं साधयतामस्माकं वेदान्तिनाम्, अनुमानेनेश्वराधिष्ठानं&amp;quot; साधयतां वैशेषिकादीनाञ्च। तदखिलम्- पूर्वोक्तं क्षीरपाथःप्रभृति वस्तुजातम्। चेतनाधिष्ठितम्- श्रुत्या अनुमानेन च चेतनाधिष्ठितमेव साध्यते। पक्षमेव दृष्टान्तं कृत्वा पक्षे साध्याभावसाधनमनुमानवार्त्तानभिज्ञानां प्रक्रियेति भावः॥5. नन्वत्रेत्यादि। ननु- आमन्त्रणे। अत्र- एतत्प्रकरणे। अचेतनानाम्- प्रकृत्यादीनाम्। स्वसमुचितविधौ- स्वोचितकार्यनिष्पादने। कर्त्रधीनत्वम्- चेतनपरतन्त्रत्वं तदधिष्ठितत्वमिति यावत्। उक्तम्- प्रतिपादितम्। अस्मिन्नधिकरणेऽचेतनानामीश्वराधिष्ठानमनुमानेन साध्यत इत्यर्थः। शास्त्रारम्भे- शास्त्रारम्भसमर्थनपरे शास्त्रयोनित्वाधिकरणे तु। विधातुः- जगत्कर्तुः। अनुमितिं सूत्रकार एव व्यनुदत्- निराचकारेत्यर्थः। तेन सूत्रकारः किम्परः- किमभिप्रैतीत्यर्थः। इयं पृच्छा- अयं प्रश्नः। नातितुच्छा- अतितुच्छा न भवति। उचितप्रश्नकरणसन्तोषेणैवमुक्तिः। तत्- सूत्रकारहृदयम्। अवहितः- गम्भीरत्वात् सावधानस्सन्, श्रृणु। सर्वकृत्- सर्वस्रष्टा। तदुभयनियमादर्शनात्- ईश्वरसदसद्भावरूपोभयार्थनियमादर्शनात्, ईश्वरसद्भावव्याप्तियुक्तलिङ्गस्य तदसद्भावव्याप्तियुक्तलिङ्गस्य चादर्शनादित्यर्थः। अनुमातुं च न शक्यः, अपह्नोतुं&amp;quot; बाधितु़ञ्च न शक्यः, इति अमंस्त- सूत्रकार एवममनुत, इदं तस्य हृदयमित्यर्थः। सर्वस्रष्टा परमपुरुषो नानुमानेन साधयितुं शक्यत इति शास्त्रयोन्यधिकरणभावः, स एव परमपुरुषो नानुमानेन बाधितुं शक्यत इत्येतधिकरणभावः, यत् येन प्रमाणेन साधयितुं योग्यं तदेव हि तेन प्रमाणेन बाधितुमपि शक्यते यथा प्रत्यक्षसिद्धो घटादि स्तेनैव बाध्यते न पुनः प्रत्यक्षाविषयः परमाण्वादिस्तेन बाध्यते एवमनुमानाविषयत्वादीश्वरस्तेन साधयितुं बाधितुं च न शक्यत इति सूत्रकारहृदयमिति भावः॥6.सत्त्वाद्यानित्यादि। सत्त्वाद्यान्- सत्त्वमाद्यं येषां सत्वरजस्तमसां ते तथा। तद्गुणसंविज्ञानो बहुव्रीहिः। तान्। द्रव्यभेदान्- द्रव्यविशेषान्। समाहारतः- साम्यावस्थापन्नसङ्घातात्मकत्वेन। त्रिगुणमिति- गुणत्रयसमाहारात्मकं प्रधानमिति। कल्पयन्तः- साङ्ख्याः। तेषाम्- सत्त्वादीनाम्। नित्यं विभुत्वे- नित्यं विभुत्वेन स्वीकारे। तथा तैस्स्वीकृतत्वादेवेत्यर्थः। अत्र- जगत्सृष्ट्यादिविषये। स्वकल्पितमिति शेषः। समविषमदशादि- समदशा विषमदशा च आदिर्यस्य समुदायस्य, एकदेशे साम्यं एकदेशे वैषम्यञ्चान्यशब्दार्थः। अत्रापि तद्गुणसंविज्ञानः। कीदृक्- कीदृशम्। वदेयुः- सत्त्वादीनां साम्ये संहारः, तेषां वैषम्ये सृष्टिरिति संहारसृष्ट्याद्यपेक्षितसाम्यवैषम्यदशा तेषां नित्यविभुत्वस्वीकारविरुद्धेत्यर्थः। प्रकृतिपुरुषयोरन्योन्याध्यासक्लृप्तिः- जीवगतस्य भोक्तृत्वस्य प्रकृतौ प्रकृतिगतस्य कर्तृत्वस्य जीवे चाध्यासइत्येवमन्योन्यधर्माध्यासकल्पना। भोगमोक्षोपपत्त्यै- संसारमोक्षयोरुपपत्त्यै। छायापत्त्यादिनीत्या- जपाकुसुमरागस्य स्फटिके छायापत्त्यादिन्यायेन। भवद्भिः स्वीक्रियत इति शेषः। इयम्- पूर्वोक्ताध्यासकल्पना। उभयाचेतनत्वे- उभयोः प्रकृतेः पुरुषस्य च अचेतनत्वे चेतनत्वाभावे। कथं घटेत- कथमुपपद्येतेत्यर्थः। विद्यमानमेव ह्यन्यत्र कल्प्यते न पुनरविद्यमानम्, इह तु चेतनत्वं&amp;quot; जीवे न विद्यते जीवस्य ज्ञानमात्रत्वेन चेतनत्वस्य चैतन्याश्रयत्वरूपस्य भवद्भिरनङ्गीकारात्, नापि प्रधाने चेतनत्वं अचेतनस्वभावत्वादेव, ज्ञानचिकीर्षाप्रयत्नवत्त्वमेव हि कर्तृत्वम्, त्रयाणामपि जीवनिष्ठत्वेन प्रकृतिसम्बन्धो नास्त्येव, न च भोक्तृत्वं जीवनिष्ठं&amp;quot; भवत्पक्षे पुरुषस्य पुष्करपलाशवन्निर्लेपत्वेन ज्ञानादिसर्वधर्मविधुरत्वात् तेनोभयत्रोभयमपि नास्तीत्यन्योन्याध्यासक्लृप्तिर्न घटत इति भावः॥7. पुंसामित्यादि। इदं भोगापवर्गप्रभृति- भोगापवर्गादिकं फलम्। पुंसाम्- पुरुषाणां चेतनानाम्। तच्च सर्वम्- पुरुषसम्बन्धितयोक्तं&amp;quot; तत्सर्वं फलजातम्। प्रधाने- त्रिगुणद्रव्य एव। &amp;lsquo;बध्यते मुच्यते च नानाश्रया प्रकृतिः&amp;rsquo; इति भोगमोक्षादिकं प्रकृतेरेवेत्यर्थः। इह- साङ्ख्यदर्शने। द्रष्टृत्वादेः- प्रकृतिद्रष्टृत्वादिहेतुभ्यः। पुरुषः- जीवः। पृथक्- पृथक्तया। क्लृप्तः- निश्चितः &amp;lsquo;सङ्घातपरार्थत्वात्&amp;rsquo; इत्यादितदीयवचनात्। द्रष्टृतादिश्च- जीवसम्बन्धितयोक्तो द्रष्टृतादिश्च। बुद्धौ- अन्तः करणे। बद्धस्य- जीवस्य। मुक्त्यै- मुक्तिलाभाय। शास्त्रम्- साङ्ख्यशास्त्रम्। मुनिः- कपिलः। अकृत- निर्मितवान्। ततः- तेन शास्त्रेण नित्यमुक्तोऽस्मि च। इत्याद्यन्योन्यव्याहतोक्तिम्- एवमादिकां पूर्वोत्तरविरुद्धोक्तिम्। जैनभक्ताः- विरुद्धभाषणेन जैनतुल्यतया जैनभक्तास्साङ्ख्याः। वृषलपरिणये- शूद्रविवाहसमये जपन्तु। द्रमिडदेशे याज्ञिकैर्वृषलविवाहकाले पठ्यमानविरुद्धार्थकवाक्यतुल्यतया साङ्ख्यवाक्यानि शूद्रविवाहमन्त्रवत् परिहासयोग्यानीत्यर्थः॥&lt;/li&gt;&#xA;&lt;/ol&gt;</description>
    </item>
    <item>
      <title>12 महद्दीर्घाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/12_mahaddIrghAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/12_mahaddIrghAdhikaraNam/</guid>
      <description>&lt;ol start=&#34;8&#34;&gt;&#xA;&lt;li&gt;कल्प्येत्यादि। कल्प्योपादानम्- अनुमानकल्प्यञ्च तदुपादानञ्च एवम्भूतम्। एकं परममहत्- प्रधानम्। अधिक्षिप्य- निरस्य। दृष्टात्- त्रसरेणोः। समधिकवपुषः- अधिकस्वरूपस्य कल्प्यस्येत्यर्थः। नानाविधाणूपादानौघस्य- पार्थिवाप्यतैजसवायवीयाणुरूपोपादानौघस्य। कल्पनेऽनिष्टमाह। इयमेका पूर्वोत्तराधिकरणसङ्गतिः। प्राज्ञाधिष्ठानशून्यप्रकृतिपरणतिः- ईश्वरानधिष्ठितमूल्प्रकृतिपरिणतिपक्षः। प्राक्- पूर्वाधिकरणे, निरस्ता। अथ- अस्मिन्नधिकरणे। सेशम्- सेश्वरम्। सूक्ष्माणुद्रव्यमूलद्व्यणुकमुखजगत्सृष्टिपक्षम्-सूक्ष्माः अतीन्द्रियाः अणवः&amp;quot; परमाणव एव द्रव्याणि मूलं आदिकारणं यस्यास्तादृश्याः, द्व्यणुकादिक्रमेण जगत्सृष्टेः पक्षं सिद्धान्तं, यद्वा सूक्ष्माणुद्रव्यमूलकं यत् द्व्यणुकं तदादिरूपस्य जगतस्स्सृष्टेः पक्षम्। पिनष्टि- निराकरोतीत्यर्थः।9. प्रागेवेत्यादि। प्रागेव- पूर्वपाद एव। आरम्भणोक्तौ- आरम्भणाधिकरणे। प्रागसद्द्रव्यक्लृप्तिः- उत्पत्तेः प्रागविद्यमानस्यैव द्रव्यस्योत्पत्तिरिति कल्पना। अपहृतविषया- प्रागप्यवस्थान्तरेण विद्यमानस्यैव द्रव्यस्य पुनरन्यावस्थाप्राप्तिरिति स्थापनेनापहृतावकाशा। इदानीं तु काणादानां बहुमुखम्- समवाय्यसमवायिनिमित्तभेदेन बहुप्रकारम्। कारणप्रक्रियांशम्- कारणप्रक्रियाभेदान्। क्षिपति- निराकरोतीत्यर्थः। उक्तमेव विवृणोति पश्चार्धेन। अनुमितिशरणैः- काणादादिभिः। त्रेधा- समवाय्यसमवायिनिमित्तभेदेन त्रैविध्येन। हेतौ- कारणे, विभक्ते सति। तत्तदंशे, यथार्हम्- यथायोगम्। विकल्पक्रमविविधगतीन्- विकल्पक्रमेण विविधप्रकारान्। व्याघातादीन्- बाधकान्। अत्र-अस्मिन्नधिकरणे। सूत्रैः- &amp;lsquo;महद्दीर्घवत्&amp;rsquo; इत्यादिसूत्रैः। सूत्रकारो व्याहरतीत्यन्वयः। अतो न पौनरुक्त्यमिति हृदयम्।10. दृष्टस्याणोरित्यादि। दृष्टस्य- जालसूर्यमरीचिस्थतयोपलभ्यमानस्य। अणोः- त्रसरेणोः। प्रसूतिम्- कारणम्। द्व्यणुकम्- द्व्यणुकाख्यमणुविशेषम्। अणुमपि- द्व्यणुककारणतया परमाणुशब्दवाच्यमणुमपि। अनुमित्या स्थापयन्तः काणादाः। दृष्टाकारानुसारात्- अन्यत्र दृष्टाकारस्यैव कल्प्येऽप्यनुसरणीयतया। अत्र- परमाणौ। निरवयवतादि- निरवयवत्वप्रभृति धर्मजातम्। वक्तुम्- प्रतिपादयितुम्। न क्षमेरन्- न शक्नुयुः। द्रव्यान्तरारम्भकस्य द्रव्यस्य निरवयवत्वमन्यत्र क्वाप्यदृष्टमित्यस्मिन्नपि द्व्यणुकारम्भके परमाणौ न निरवयवत्वं वक्तुं शक्नुयुरित्यर्थः। अणुपरिमाणतारतम्यविश्रमस्थानतया परमाणुकल्पनं व्यर्थमनर्थावहञ्चेति भावः। जालकालोकलक्ष्ये- जालसूर्यमरीचिषूपलभ्यमाने। सूक्ष्मे-त्रसरेणौ तु। सर्वम्- दूषणाभासजातं&amp;quot; नामेति न्यायेन सोढुं शक्यते। स्मृतिस्तु- हिरण्यदानफलप्रशंसापरा त्रसरेणुतदवयवद्व्यणुकादितुल्यपरिमितिकहिरण्यदातुः फलविशेषान्निर्दिशन्ती स्मृतिस्तु। तद्भागान्- त्रसरेण्ववयवान्। ख्यापयेद्वा- प्रख्यापयेद्वा। अत्र मा वा इति शेषः। अफलतया- परिमितहिरण्यदानप्रशंसापरायास्तस्यास्त्रसरेण्ववयवख्यापने वैफल्यात्। आन्यपर्येण- उक्ततात्पर्यान्तरेण। नेया- नेतुमर्हा।11. विश्रान्तिरित्यादि क्वचित्- परमाणौ। विश्रान्तिर्न चेत्- अवयवधाराविश्रमो नास्ति चेत्। अवयवनिवहानन्त्यतः- अवयवनिवहानन्त्यात्। माषक्षोणीभृतोः- माषपर्वतयोः। मानसाम्यम्- परिमाणसाम्यम्। स्यादिति- अल्पावयवत्वबह्ववयवत्वाभ्यां हि माषपर्वतयोः परिमाणतारतम्यम्, इदानीमवयवधारविश्रमाभावे द्वयोरप्यनन्तावयवत्वसाम्यात् परिमाणतारतम्यं न स्यादिति। यदि- एवं वदसि यदि। तदसत्- तदसाधु। अनन्ते तारतम्यात्- अनन्तेऽपि तारतम्यस्य विद्यमानत्वादित्यर्थः। परमाण्ववयवानन्त्यात् पर्वतप्रविष्टानन्तपरमाण्ववयवानन्त्यवैषम्यस्य वक्तुं शक्यत्वादिति यावत्। उक्तस्यार्थस्य दृष्टान्ताभ्यां विवरणमुत्तरार्धेन- अनन्तेष्वपि पक्षमासप्रभृतिषु नियतं दृष्टं वैषम्यं&amp;quot; नहि भवतामनिष्टम्। दिवसाः पक्षा मासा इत्यादयः कालभेदाः सर्वेऽपि पृथगनन्ता एव, तथाऽपि पूर्वपूर्वेभ्य उत्तरोत्तरेषामाधिक्यमीश्वरेणापि नापलपितुं शक्यमित्यर्थः। व्यक्तयनन्तत्वसाम्ये- आश्रयव्यक्तयानन्त्यतौल्येऽपि। जात्योः- पृथिवीत्वघटत्वरूपयोर्द्वयोर्जात्योः। पारापर्यम्- पराचापराच परापरे तयोर्भावः पारापर्यम्, परजातित्वमपरजातित्वञ्चेत्यर्थः। अनुकथितं न किम्- भवद्भिरेवोक्तं न किम्। जातिर्द्विविधा परा चापराच, पृथिवीत्वादिः परजातिर्घटत्वादिरपरजातिः, तत्राश्रयाधिक्यात् पृथिवीत्वादिः परजातिः आश्रयाल्पीयस्त्वात् घटत्वादिरपरजातिरिति हि भवत्प्रक्रिया। तत्राश्रयान्त्ये तुल्येऽपि परत्वापरत्वरूपं तारतम्यं भवद्भिर्यथोक्तं तथान्यत्रापि स्यादिति भावः॥12.नादृष्ट मित्यादि। श्रुतिसरणिजुषाम्- अस्माकम्। देवतानुग्रहादेरन्यत् अदृष्टं नाम किञ्चित् नास्ति। तस्य- अदृष्टस्य। अन्यत्वे- देवतानुग्रहादेरन्यत्वे तेन जीवनिष्ठत्वे परिकल्पिते। तज् ज्ञैः- तादृग्विधादृष्टस्वरूप्ज्ञैः। अधिकयतनवत्क्लृप्तिः- अदृष्टादधिकस्य यतनवत ईश्वरस्य कल्पना। आदौ निरस्ता- शास्त्रारम्भे शास्त्रयोन्यधिकरणे निरस्ता, जीवगतादृष्टैरेव विश्वसृष्टावुपपन्नायामधिकेश्वरकल्पनमन्याय्यमिति। अदृष्टस्याचेतनत्वाच्चेतनाधिष्ठानमावश्यकमितीश्वरयत्नापेक्षास्तीत्याशङ्क्येश्वरयत्नस्य यत्नान्तरानपेक्षस्यैव कार्यकारित्ववत् जीवगतादृष्टस्यापि ईश्वरयत्ननिरपेक्षस्यैव कार्यकारितास्त्वित्युच्यते यत्न इति। यत्ने- ईश्वरयत्ने। यत्नानपेक्षाम्- यत्नान्तरापेक्षाभावम्। अनुमनुते न किम्- अङ्गीकरोति न किमित्यर्थः। अदृष्टेऽपि- जीवगतादृष्टेऽपि। तद्वत् स्यात्- ईश्वरयत्नानपेक्षा स्यात्। तथा च जीवगतादृष्टस्य विश्वकारणत्वे सति नेश्वरसिद्धिरित्यर्थः। भूतस्थादृष्टवादे-भूतगतादृष्टपक्षे। द्व्यणुकृदणुगतादृष्टकल्पः- द्व्यणुककारणभूतपरमाणुगतादृष्टपक्षः। अत्र- एतदधिकरणे। लूनः- निराकृत इत्यर्थः। भाष्यकारैरिति शेषः। तथा च भाष्यम्- &amp;lsquo;परमणुकारणवादे हि परमाणुगतकर्मजनित तत्संयोगपूर्वकद्व्यणुकादिक्रमेण जगदुत्पत्तिरिष्यते&amp;rsquo; इत्यारभ्य &amp;lsquo;तदिदं परमाणुगतं कर्म स्वगतादृष्टकारितमात्मगतादृष्टकारितं&amp;quot; वा उभयथापि न सम्भवति क्षेत्रज्ञपुण्यपापानुष्ठानजनितस्यादृष्टस्य परमाणुगतत्वासम्भवात्, सम्भवे च सदोत्पादकत्वप्रसङ्गः, आत्मगतस्य चादृष्टस्य परमाणुगतकर्मोत्पत्तिहेतुत्वं न सम्भवति&amp;rsquo; इत्यादि॥13. नित्यं सम्बन्धमित्यादि। एक-वैशेषिकाः। अपृथक्सिद्धसर्वानुवृत्तम्- अपृथक्सिद्धेषु गुणगुण्यादिषु सर्वेष्वनुस्यूतम्। नित्यं सम्बन्धम्- समवायाख्यं नित्यं सम्बन्धम्। निजगदुः- ऊचुः। कतिचित्-प्राभाकराः। इमम्-समवायम्। नित्येषु नित्यम्- नित्यगुणगुण्यादिषु नित्यम्। अनित्येष्वपि तेषु तावदायुष्कम्- सम्बन्धिद्वयसमानकालिकम्, आहुः। अनित्येष्विति वचनं नित्यानित्ययोरप्युपलक्षणम्। नित्यानित्यसम्बन्धिनोरपि अनित्यमित्यर्थः। तत्तद्द्वन्द्वस्वभावप्रतिनियतिमुचाम्-तत्तद्द्वन्द्वानि शैत्यजलौष्ण्यानलादिसम्बन्धिद्वन्द्वानि तेषां स्वभावप्रतिनियतिः स्वभावनियमस्तन्मुचां विशेषणविशेष्ययोरन्योन्यप्रतिसम्बन्धित्वस्वाभावमनुपजीव्य समवाय एव तयोरन्योन्याश्लेषव्यवस्थापक&amp;quot; इति वदतामित्यर्थः। तेन- समवायेन। व्यवस्था न स्यात्- शैत्यजलयोरेव समवायो न तु शैत्यदावानलयोरिति द्व्यवस्था न स्यादित्यर्थः। तत्तद्द्वन्द्वस्वभावमुपजीव्य समवायस्य गुणगुण्याश्लेष व्यवस्थापकत्व्ऽपि दुषणमाह-अन्यस्येति। शैत्यजलौष्ण्यानलादिषु स्वभावादेव परस्पराश्लेषसिद्धौ अन्यस्य समवायस्य क्लृप्तिस्तु कल्पना गुर्वी। गुणादिविशिष्टप्रतीतिनिर्वाहकत्वेनातिरिक्तसमवायाभ्युपगमे दोषमाह- कथमित्यादिना। अधिकजुषां विशिष्टबुद्धिनिर्वाहायातिरिक्तं समवायमङ्गीकुर्वताम्, अनवस्थादिदोषः कथं न स्यादिति। अयं भावः- विशेषणविशेष्ययोर्विशिष्टबुद्धिनिर्वाहायातिरिक्तसमवायाभ्युपगमे समवायस्यापि सम्बन्धिनाबुद्दिश्य विशेषणत्वेन रूपसमवायवान् घट इत्यादिव्यवहारदर्शनात् तत्रापि समवायान्तरं कल्पनीयम्, तथा चानवस्था, तत्र स्वभावसम्बन्धाङ्गीकारे अपृथक्सिद्धविशेषणविशेष्ययोरेव स्वभावसम्बन्धोऽङ्गीकार्यः, नत्वनुपलब्धः समवायोऽङ्गीकार्य इति॥14. निर्धूत इत्यादि। सूत्रकारैः। अवयविपरमाण्वात्मके- अवयवातिरिक्तावयव्यात्मके दृष्टत्रसरेण्वधिकद्व्यणुकपरमाण्वात्मके च। द्रव्यवर्गे निर्धूते- निराकृते सति। विश्वं व्याप्त्येकलक्ष्यं परममहदेव स्यात्, अथ वा असत् स्यात्, तेनैव न्यायेन परममहतोऽप्यभावात्। यद्वा एवं द्रव्ये निरस्ते सति विश्वमद्रव्यमेव स्यात्। उक्तं चोद्यं प्रतिक्षिपति-मैवमिति। तत्र हेतुमाह-दृष्टेति। नह्यस्माभिर्दृष्टं&amp;quot; त्रसरेणुद्रव्यं तत्संहतिरूपं कार्यद्रव्यं तदुभयसम्बन्धादिकं च बाध्यते, अतो मैवमित्यन्वयः। कथं तर्हि भवत्पक्षे प्रलयकाले क्षित्यादीनामभावात् पञ्चभूतकार्यतया जगत्सृष्टिसम्भव इत्याशङ्क्य परिहरति- आगन्त्विति। प्रकृतावेव महदाद्यवस्थाविशेषा जायन्ते तेन प्रकृतिरेव नित्या महदादितत्त्वान्तराणि पञ्चभूतपर्यन्तान्यनित्यान्येव तेनागन्तुक्षोणीताद्यैरागन्तुकपृथिव्याद्यवस्थामापन्नैः प्राकृतैर्द्रव्यैर्विश्वसृष्टिरुपपद्यत इति श्रुतिरेव जगदारम्भणं बम्भणीतीति न कश्चिदप्यस्माकं दोषः॥&lt;/li&gt;&#xA;&lt;/ol&gt;</description>
    </item>
    <item>
      <title>13 समुदायाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/13_samudAyAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/13_samudAyAdhikaraNam/</guid>
      <description>&lt;ol start=&#34;15&#34;&gt;&#xA;&lt;li&gt;बाह्योक्तेत्यादि। बाह्योक्ताचारभागः- बौद्धप्रतिपादित आचारांशः। श्रुतिविहतिवशात्- श्रुतिविरोधात्। जैमिनीये-पुर्वकाण़्ड एव निरस्तः। तैः- बौद्धैः। तर्कितम्- विचारितम्। तत्त्वांशम्। जैमिनेर्गरुः- बादरायणः। अत्र पादे- तर्कपादे। प्रतिवदति- नीराकरोति। वैशेषिकनिरासानन्तरं बौद्धनिरासे सङ्गतिरुच्यते उत्तरार्धेन। बौद्धास्तावत् वैनाशिकाः परमाणुविनाशवादित्वात्, वैशेषिकास्त्वर्धवैनाशिकाः परमाणोर्विनाशाभावेऽपि द्व्यणुकादिद्रव्यविनाशवादित्वात्। तत्र- अर्धवैनाशिकवैनाशिकनिराकरणे। पूर्वम्- पूर्वाधिकरणे। निरुपधिकनयैः- निर्दोषन्यायैः। अर्धवैनाशिकोक्ते- वैशेषिकोक्तमार्गे। निर्धूते सति। वैनाशिकानाम्- वैभाषिकसौत्रान्तिकयोगाचारमाध्यमिकरूपाणां चतुर्विधानां बौद्धानाम्। 0पक्षान्-सिद्धान्ताम्। जिनगिरिशमतक्षेपतः&amp;quot; प्राक्- जैनपशुपतिमतक्षेपात् पूर्वम्। क्षिणोति- निराकरोति॥16. बुद्धोऽसावित्यादि। असौ बुद्धः । श्रीधरेण &amp;ndash;भगवता। स्वशास्त्रे &amp;ndash; पञ्चरात्रे। स्वावतारैस्सह &amp;ndash; मत्स्यकूर्मादिभिस्साकम्।परिगणितः &amp;ndash; सङ्ख्यातः। सर्वज्ञः &amp;ndash; भगवदवतारत्वेन सर्वज्ञः। एषः &amp;ndash;बुद्धः। न मुह्येत् &amp;ndash; न भ्रान्तिमियात्। निखिलसुहृत् &amp;ndash;एषः बुद्धः।कञ्चिदपि चेतनम्।नच विप्रलिप्सेत &amp;mdash; न वञ्चयितुं प्रवर्तेत। तस्मात् &amp;ndash; बुद्धस्याज्ञानविप्रलिप्साद्यभावात्।बुद्धोक्तभङ्गे &amp;ndash; बुद्धप्रतिपादितशास्त्रस्य निरासे। सात्त्वतादि &amp;mdash; पञ्चरात्रशास्त्रम्। भिदुरताम् &amp;ndash; तदेककर्तृकतया तद्वदेव भङ्गम्।भजति &amp;ndash; भजेत्।इति चेन्न। स्वानिष्टप्रत्यनीकप्रमथनमनसा &amp;ndash;स्वानिष्टाः स्वद्वेषिणः, &amp;lsquo;मामात्मपरदेहेषु प्रद्निषन्तोऽभ्यसूयकाः। तानहं&amp;quot; द्विषतः क्रूरान्&amp;rsquo; इत्याद्युक्त्या ये तामसास्तेषां, प्रत्यनीकानां राजसानां च प्रमथने अधओगतिनयने मनो यस्य तेन भगवता। मोहनादिप्रवृत्तेः&amp;quot; &amp;mdash; मोहजनकशास्त्रनिर्माणतत्प्रवर्तनादिप्रवृत्तेः प्रमाणसिद्धत्वादित्यर्थः।&amp;lsquo;एष एवासाधुकर्म कारयति तं यमधोनिनीषति&amp;rsquo; इति श्रुतिः। &amp;lsquo;तानहं द्विषतः क्रूरान् संसारेषु नराधमान्। क्षिपाम्यजस्रमशुभान्&amp;rsquo; इति स्मृतिः। पञ्चरात्रेष्वाश्रितरक्षणार्थं प्रवृत्तेस्तेषां&amp;quot; तत्त्वावेदकत्वमिति वाक्यशेषः॥17. दुर्वारेवत्यादि। निखिलजनयितुः &amp;mdash; निखिलजनकस्येश्वरस्य।मोहनेच्छा &amp;ndash; राजसजनमोहनेच्छा।दुर्वारा &amp;ndash; कयापि युक्त्या दुष्परिहरा। निखिलजनकत्वात् मोहजनकत्वमपि दुर्वारमित्यर्थः। अन्यथा &amp;ndash;ईश्वरस्य मोहजनकत्वाभावे। नः &amp;ndash; अस्माकम्। मोहः &amp;ndash; विपरीतज्ञानम्।केन &amp;ndash; स्यादिति शेषः। तस्मात् &amp;ndash; कारणात्।कर्मानुरूपम् &amp;ndash; पूर्वकर्मानुरूपं फलम्।तत्त्वबोधम् &amp;ndash; तत्त्वज्ञानम्।भ्रमं&amp;quot; वा। असौ &amp;ndash; असावेव। दिशति &amp;ndash; पुरुषाणां ददाति। एतत् &amp;ndash; उक्तमिदमीश्वरस्य मोहजनकत्वम्। स्वोक्त्यादेः &amp;ndash; स्ववचनप्रभृतिप्रमाणात्। सिद्धम्। स्वोक्तिस्तु &amp;ndash; &amp;lsquo;तानहं द्विषतः क्रूरान् संसारेषु नराधमान्। क्षिपाम्यजस्रमशुभान्&amp;rsquo; इत्यादिः। एषः &amp;ndash;ईश्वरः।निरुपधिविषमो न &amp;ndash; अकारणवैषम्यराहित्यादेव।समोक्तिः &amp;ndash; &amp;lsquo;समोहं सर्वभूतेषु&amp;rsquo; इति स्वस्य सर्वसमत्वेन वचनमीश्वरस्य दृश्यते। यदि कारुण्यात् ईश्वरस्य विप्रलिप्सावञ्चनेच्छा न स्यात्, तर्हि वृजिनजं पापजन्यं फलमीशनिघ्नमीश्वराधीनं न स्यात्। तथाचेश्वरस्य सर्वकर्तृत्वं भज्येतेति भावः॥18. कल्प्य इत्यादि।सुगतमतविदः &amp;ndash;सुगतस्य बुद्धस्य मतविदो दर्शनज्ञाः। सर्वे &amp;ndash; वैभाषिकसौत्रान्तिकयोगाचारमाध्यमिकनामानश्चत्वारोऽपि बौद्धाः। बोद्धा &amp;ndash; आत्मा।कल्प्यः &amp;ndash; कल्पनाविषयः।भ्रान्तिकल्पित इत्यर्थः। इत्याहुः। सर्वेषामपि बौद्धानां नैरात्म्यवादित्वात् आत्मा नास्तीति तेषां साधारणोऽर्थ इत्यर्थः। एके &amp;ndash; वैभाषिकाः। बोध्यम् &amp;mdash; विषयम्। अध्यक्षमित्याहुः &amp;ndash; प्रत्यक्षगम्यमित्याहुः। कतिचन &amp;ndash; सौत्रान्तिकाः। बोध्यम् &amp;ndash; बुद्धिस्थाकारसमर्पकम्। बुद्ध्याकारानुमेयमाहुः &amp;mdash;बुद्धिगतेन स्वाकरेणानुमेयमाचक्षते। कतिचित्&amp;mdash;योगाचारः।बोध्यमित्यात्वमाहः&amp;ndash;बोध्यस्य मिथ्यात्वमाचक्षते।अन्ये&amp;mdash; माध्यमिकाः।तत्तुल्यन्यायतः&amp;mdash;बोध्यतुल्यन्यातया।धियमंपि बोद्धृमिथ्यात्वस्य बौद्धचतुष्टयसाधारणार्थत्वात् तं बोद्धारमिव बुद्धिमपीत्यर्थः।संवृतेरेव सिद्धां जगदुः&amp;mdash;संवृत्तिशब्दावाच्यमायाविशेषत एव सिद्धां कल्पितां जगदुरित्यर्थः।बोध्यस्येव बुद्धेरपि मिथ्यात्वं माध्यमिकाः प्रतिपेदिर इत्यर्थः।तान् सर्वान् वैभाषिकादीन् दितिजगुख्यन्&amp;mdash;असुरगुरून्। अत्र&amp;mdash;एतदधिकरणादिश्वधिकरणेषु। तर्कमानैः&amp;mdash;तर्कयुक्तैः प्रमाणैः।द्यति&amp;ndash; सुत्रकारः खण्डयतीत्यर्थः।दो अवखण्डन इत्यस्मात् दैवादिकाल्लटि रूपम्॥19. एकद्ध्यादिति।&amp;rsquo;&amp;rsquo; अत्र खलु वैभाषिका द्वेधा वर्णयन्ति, गन्धरसरूपस्पर्शेषु स्पर्शैकस्वभावो वायुपरमाणुः, स्पर्शरूपद्विस्स्वभावस्तेजःपरमाणुः, स्पर्शरूपरसस्त्रिस्वभावोऽप्परमाणुः स्पर्शरूपरसगन्धचतुस्स्वभावः पृथिवीपरमाणुः, इत्येकः पक्षः, अपरस्तु गन्धस्वभावः पार्थिवपरमाणुः, एवं रसस्वभाव आप्यपरमाणुः, रूपस्वभावस्तैजसः, स्पर्शस्वभावो वायवीय इति। तदिदमाह &amp;ndash;एकद्व्यादिति।तत्रैवमन्वयः &amp;mdash;- एकद्व्यादिस्वभावैरणुभिर्यत् कार्यमारभ्यते अथवा तत् कार्यं तदेकस्वभावैरारभ्यत इति क्षोणीदेहादिपुञ्चप्रभृतिर्वैभाषिकेणसमाभाषि। इदन्तु क्षणिकैरेव परमाणुभिरिति तैरुक्तम्। तत्र दोषमुद्धाटयति &amp;ndash;ज्ञानादानादीति। अयमर्थः &amp;ndash; बोद्धा तावन्नास्त्येव नैरात्म्यवादास्वीकारात्। तेन भवतां&amp;quot; बुद्धिर्बोध्यञ्चावशिष्येते। तदुभयमपि क्षणिकमेव। तथा च क्षणिकत्वे ज्ञानमपि नोपपद्यते। प्रवृत्तिरपि नोपपद्यते। इन्द्रियार्थसंनिकर्षलक्षण एव वेद्यं नष्टम्। ज्ञानोत्पत्तिक्षणे वेद्यं नानुवर्तते। कथं तस्य प्रत्यक्षेण वेद्यत्वम्?ज्ञानमपि स्वोत्पत्तिक्षण एव नष्टम््। तत्कथमर्थमवबोधयत अनवबोधकञ्च कथं प्रवर्तयेत्? तथा च ज्ञानार्थयोः क्षणिकत्ववादि नस्तवार्थावबोधनमर्थप्रवर्तनञ्च न घटते। ननु यत् सत् तत् क्षणिकं यथा जलधरपटलमित्याद्यनुमानात् क्षणिकत्वं प्रतिपद्यामाह इति बौद्धाः प्राहुः, तत्रोत्तरमाह &amp;ndash; निर्बाधेति। स एवायं प्रदीप इति भ्रान्तप्रत्यभिज्ञादिव्यावृत्तिसिद्धयै निर्बाधत्वमुच्यते। स एवायं स्फटिक इति प्रत्यभिज्ञायाः खलु स्वारसिको बाधो न क्वापि दृश्यते। तेन सा प्रत्यभिज्ञा भददनुमानं मथ्नातीत्यर्थः। शेषमिति &amp;ndash;यत् क्षणभङ्गवादे वक्तव्यमवशिष्टं तत्सर्वस्माभिस्तत्त्वमुक्ताकलापे सूक्तम्&amp;rsquo;&amp;rsquo; इति चिन्तामणिपङ्क्तिः। क्षोणीदेहादिपुञ्चप्रभृतिरेकद्व्यादिस्वभावैरणुभिरारभ्यत इति शेषः। अथवा तत्तदेकस्वभावैर्गन्धाद्येकैकस्वभावैरणुभिरारभ्यत इति वैभाषिकेण यत्समाभाषि वैभाषिककर्तृकं यत् समाभाषणं तत्र बोध्यबुद्ध्योःक्षणभिदुरतया ज्ञानादानादि न सिध्येत्। निर्बाधा बाधकप्रत्ययरहिता प्रत्यभिज्ञाप्यनुमितिमथनी यत्सत्तत्क्षणिकं यथा जलधरपटलमित्याद्यनुमिति बाधिकेत्यर्थः।शेषमन्यत्र तत्वमुक्ताकलापादौ सूक्तं सुष्टूक्तमित्यन्वयेऽपि न दोष इति भाति॥20. बोधेष्वित्यादि। उपरितनेषु &amp;ndash; स्वोत्पत्तिक्षणानन्तरक्षणभाविषु। बोधेषु &amp;ndash; ज्ञानेषु। निजम् &amp;ndash;स्वकीयम्। आकारभेदम् &amp;ndash; नीलाद्याकारभेदम्। अपर्यन् &amp;ndash; सङ्क्रामयन्। प्राक्तन &amp;ndash; पूर्वक्षणभवः। अर्थः &amp;ndash; घटादिः। तद्वैचित्र्यानुमेयः &amp;mdash; ज्ञानगताकारवैचित्र्यलिङ्गेनानुमेयः। क्वचिदपि &amp;ndash; कुत्रापि विषये। तदध्यक्षता न &amp;ndash; तस्यार्थस्य प्रत्यक्षविषयत्वं नास्ति। इति प्रजल्पन् सौत्रान्तिकाख्यः &amp;ndash;सौत्रान्तिकनामा वौद्धविशेषः। प्राक् पश्चाच्च प्रवृत्तैः &amp;ndash; स्वस्य गुरूपदेशलाभात् पूर्वं पश्चाच्च लब्धोपदेशैर्बौद्धमतनिर्धारणप्रवृत्तैः। विहतिबहुलतां गौरवञ्च ब्रुवाणैः &amp;mdash; व्याहतिबाहुल्यं&amp;quot; कल्पनागौरवञअच वदद्भिः। शिक्षादक्षैः &amp;mdash; स्वपक्षदूषणेन स्वस्यापथप्रवृत्तिवारणमेव शिक्षा तत्र समर्थैः। सयूथ्यैः &amp;ndash; सतीर्थ्यैर्वैभाषिकादिभिरेव। दमितः &amp;ndash; घातितः, भग्नदर्पः कृत इति यावत्। स्वयं नष्टोऽर्थं कथं स्वीकारं कालान्तरव्रर्तिनि ज्ञाने समर्पयति?कथञ्च प्रच्यक्षरूपतया प्रतीयमानोऽर्थो बुद्धिगताकारेणानुमीयते? कथञ्च वा नीलपीताद्येकाकारदर्शने ज्ञानवतः कश्चिन्नीलाकारो विषयरूपोऽन्यो नीलाकार इत्याकारद्वयं भवता परिकल्प्यते? इति दूषणकलापैर्दमित इत्यर्थः॥उपशमं यातु॥&lt;/li&gt;&#xA;&lt;/ol&gt;</description>
    </item>
    <item>
      <title>14 उपलब्ध्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/14_upalabdhyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/14_upalabdhyadhikaraNam/</guid>
      <description>&lt;ol start=&#34;21&#34;&gt;&#xA;&lt;li&gt;पूर्वं बाह्यार्थास्थिरत्ववादिनो वैभाषिकास्सौत्रान्तिकेन सह निरस्ताः, अधुना बाह्यार्थनास्तित्ववादिनो योगाचारा निरस्यन्त इति सङ्गतिः । तदर्थनिचारस्तु &amp;ndash; किमर्थशून्यवादस्समीचीनयुक्तिमूलो न वेति । किं घटमहं जानामीतीदृशाकारो ज्ञानाकार उतार्थाकार इति । किमर्थव्यहारानुगुण्यं नाम घटाद्याकारातिरेकेण ज्ञानाकारेण भासते नेति । अत्र योगाचारपक्षमनुवदति &amp;ndash; न ग्राह्येति । क्वचिदपि ग्राह्यग्राहकौ न स्तः । तर्हि &amp;lsquo;इदमहं जानामि&amp;rsquo; इति त्र्यात्मकत्वेन बुद्धेः स्फुरणं कथं स्यादित्याशङ्क्य परिहरति &amp;ndash; विविधेति ।बहुप्रकारानादिवासनावशाद् विचित्ररूपा बुद्धिरेव त्र्यात्मकत्वेन स्फुरति । आहुश्च योगाचाराः -&lt;br&gt;&#xA;&amp;lsquo;अविभागोऽपि बुद्ध्यात्मा विपर्यासितदर्शनैः ।&lt;br&gt;&#xA;ग्राह्यग्राहकसंवित्तिभेदवानिव लक्ष्यते ॥&amp;rsquo; इति ।&lt;br&gt;&#xA;एवं संसारदशायां त्र्यात्मकत्वेन स्फुरणे सिद्धे मुक्तिदशायां स्वरूपेण स्फुरतीत्याह &amp;ndash; भवेति । इत्थमेषा योगाचारोक्तिरर्थज्ञानयोर्बोधं बाधञ्च समानतया बुध्यमानैर्विद्वद्भिर्वारणीया । अयमर्थः &amp;ndash; यदि प्रतीतत्वाद् बोधस्स्वीक्रियते अबाधितप्रतीतिसिद्धत्वादर्थोऽपि स्वीकार्यः, यदि कयाऽपि कुसृष्ट्या बाधितत्वादर्थो न स्वीक्रियते, तर्हि तादृशीनां कुसृष्टीनां सुलभत्वाद् बोधो न स्वीकार्य इति ज्ञानज्ञेययोस्तुल्यत्वम् । तथा च ज्ञेयाभावे ज्ञानाभावो ज्ञानस्य सद्भावे ज्ञेयस्यापि सद्भाव इत्युक्तं भवति । एवमनङ्गीकारे दोषमाह &amp;ndash;स्वपरविभजनादीति । बाह्यार्थानङ्गीकारे खलु &amp;lsquo;अयं वादी अयं तु परवादी, अयमस्मत्पक्षः अयं तु परपक्षः, परवादिनां पराजयः अस्माकं तु विजयः&amp;rsquo; इत्यादिकं सर्वमपि बाह्यार्थाविभागरूपत्वादस्मिन्योगाचारपक्षे न सिध्येत् ॥22. इत्थं किलाहुर्योगाचाराः &amp;ndash; &amp;lsquo;सहोपलम्भनियमादभेदो नीलतद्धियोः&amp;rsquo; । इति बोध्यस्य नीलस्य तद्बोधेन इदमहं जानामीति सहोपलम्भनियमादैक्यमिति, एतत्तु बोध्यन्यायेन बोद्धुरपि योजयितुं शक्यते तच्चासम्बद्धमिति वक्तुं विकल्पयति तावत् &amp;ndash; बुद्ध्यैक्यमिति । किं बोध्यबोद्ध्रोः सत्ययोर्बुद्ध्यैक्यमभिधीयते अन्ययोः असत्ययोर्वा । सत्ययोश्चेत्त्वयैव बोध्यबोद्धृसत्यत्वमङ्गीकृतमिति नास्माभिस्साधनीयं किञ्चित् । असत्ययोश्चेत्तर्हि बुद्धेरिव तयोरपि सत्यत्वं प्रसज्येत । यद्वा &amp;ndash; तयोरिव बुद्धेरप्यसत्यत्वमित्युभयतोऽपि दोष आवर्तते । अतो बोद्धृबुद्धिबोध्यानामभिन्नत्वं भवत्पक्षे न घटते इति भवान्ब्रूत इत्याह &amp;ndash; भिन्नत्व इति । भिन्नत्वे ग्राह्यलक्षणायोगं भवन्त एव प्राहुः, यदि घटो घटज्ञानाद्भिन्नस्तर्हि पटवत्तस्य विषयो न स्यादिति । तर्हि भिन्नाभिन्नत्वं ब्रूमः, यथा चित्रं वस्तु भिन्नमभिन्नञ्च तद्वत्, बोद्धृ-बोध्य-बोधात्मकमेकं भिन्नमभिन्नञ्चेति, तदप्यसङ्गतमित्याह - नात्रेति । चित्रैक्यम् - भिन्नत्वेऽप्यभिन्नत्वमसङ्गतमित्यर्थः । ननु कथं दृष्टमपलपितुं शक्यते, दृष्टं चित्रपटादिकं द्रव्यं, तन्निष्ठं चित्ररूपञ्च, तद्वदत्रापि बुद्ध्यादीनां त्रयाणां भिन्नाभिन्नत्वमित्याशङ्क्य दूषयति &amp;ndash; चित्रमिति । चित्रं द्रव्यमेकं न स्वीकुर्महे, नापि चित्रं रूपमेकम्, अपितु सर्वं सङ्घातात्मकमेव । केऽपि न च विदुरिति सर्वविद्वत्सम्मत्या निराकरोति । भिन्नैकरूपमिति स्फुटमेव विरोधं प्रकटयति । तेनेति &amp;ndash; तेनात्मख्यादिवादो ज्ञानस्वरूपमात्रे स्थितिं भजतु न पुनर्ज्ञानातिरिक्तयोर्बोद्धृबोध्ययोरुपलम्भे, तयोस्सत्यत्वे भेदवादप्रसङ्गात्, असत्यत्वे तदेकात्मकस्य ज्ञानस्यापि असत्यत्वप्रसङ्गादिति माध्यमिकपक्षावतारस्स्यात् । बोध्यबोद्धृप्रकाशेऽप्यसति &amp;lsquo;इदमहं जानामि&amp;rsquo; इति सर्वलोकोपलम्भविरोध इति ॥&lt;/li&gt;&#xA;&lt;/ol&gt;</description>
    </item>
    <item>
      <title>15 सर्वथानुपपत्त्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/15_sarvathAnupapattyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/15_sarvathAnupapattyadhikaraNam/</guid>
      <description>&lt;ol start=&#34;23&#34;&gt;&#xA;&lt;li&gt;अत्र भाष्य एव सङ्गतिस्स्पष्टा । माध्यमिकपक्ष एव सुगतमतकाष्ठा, पक्षान्तराणि तु शिष्यबुद्धियोग्यतानुगुण्येनार्थाभ्युपगमात्पूर्वमुपन्यस्तानि, अधुना प्रधान एव पक्ष उपन्यस्य निरसिष्यत इति संगतिः । तदर्थविचारस्तु &amp;ndash; किं माध्यमिकोक्तसर्वशून्यवादसम्भवति नेति । किं सर्वं कार्यं भावरूपमुताभावरूपमिति । किं सर्वकार्येष्वपि भाव एव कारणमुताभाव इति । किं भावान्तरमभावः, उत तुच्छतत्त्वं नाम किञ्चिदिति । इत्थं किल माध्यमिकमतप्रक्रियामाहुः &amp;ndash;&lt;br&gt;&#xA;&amp;lsquo;न सन्नासन्नसदन्न चाप्यनुभयात्मकम् । चतुष्कोटिविनिर्मुक्तं तत्त्वं माध्यमिका विदुः ॥&amp;rsquo; इति ।&lt;br&gt;&#xA;न सत् तावत् नित्यप्रमाणप्रमेयभावस्य वक्तुमेव न शक्यत्वात्, नाप्यसत् असत्त्वादेव, नापि सदसत् &amp;ndash; विरोधात्, नापि सदसद्विलक्षणं तत एव, ततश्च चतुष्कोटिविनिर्मुक्तं शून्यमेव तत्त्वमिति । तदिदमाह &amp;ndash; सत्त्व इति । उक्तं मतं प्रतिक्षिपति &amp;ndash; नेति । तत्र हेतुमाह &amp;ndash; अमानतः स्वेष्टवादादिति । अत्रायं विकल्पः &amp;ndash; किं प्रमाणदबाध्यं तत्त्वमिति ब्रूषे, उताप्रमाणात् । यदि प्रमाणात् अस्मच्छिष्योऽसि । यद्यप्रमाणात् त्वदुक्तशून्यवादो न सिध्यतीत्यर्थः । तर्हि विश्वास्तित्ववादवत् विश्वशून्यत्ववादमपि परित्यजाम इत्याशङ्क्य दूषयति अक्षोभ्यमिति । विश्वशून्यत्वप्रहाणे विश्वसत्यत्ववादिनां परेषां मतमक्षोभ्यमेव स्यात् । संवृत्या सर्वमपि सिध्यतीति चेत्तदपि नेत्याह &amp;ndash; असतीति । सा संवृतिरसती सती वा, यद्यसती तदा खल्वनर्थक्रियाकारित्वाद् विश्वासत्यत्वं न प्रसाधयेत्, यदि सती कदापि न प्रसाधयेत् स्वस्यैव विद्यमानत्वादित्यर्थः । इत्थं निरुपधिकनिषेधवादिनो माध्यमिकस्य पक्षं प्रतिक्षिप्य निगमयति -&lt;br&gt;&#xA;तस्मादिति । दृष्टो हि सर्वत्र निषेधस्सोपाधिक एव । तत्र &amp;lsquo;इदमत्र नास्ति&amp;rsquo; इति देशभेदोपाधिना निषेधः ।&lt;br&gt;&#xA;&amp;lsquo;इदमिदानीं नास्ति&amp;rsquo; इति कालभेदेन । &amp;lsquo;इदमिदं न भवति&amp;rsquo; इति वस्तुभेदेन । एवं सोपाधिकनिषेधे सर्वत्र प्रामाणिके सति केवलं निरुपाधिकमेव नास्तीति वदन् माध्यमिकवादी लोकविरोधाद् बहिष्करणीय एव । क्वाप्यदृष्टो न कल्प्य इति - निरुपधिकनिषेधस्सर्वत्राप्यदृष्टत्वान्न कल्प्य इत्यर्थः ॥24. इत्थं किल माध्यमिकवादी मन्यते &amp;lsquo;कार्यं घटादिकं प्रागभावकाले तावदसदिति सुप्रसिद्धमेव, पश्चादपि प्रध्वंसकाले तथैव दृष्टम्, तथाच यथा पूर्वोत्तरदिवसयोरसतश्शशविषाणस्य मध्यदिवसेऽसत्त्वम्, एवं प्राक्प्रध्वंसाभावकालयोरसतः कार्यस्य स्वस्वकाले मध्यकालेऽप्यसत्त्वम्&amp;rsquo; इति । तदिदमाह &amp;ndash; प्रागिति । तदिदं प्रतिक्षिपति &amp;ndash; तत्रैवेति &amp;ndash; प्रमाणादेव प्रमेयसिद्धिः । पूर्वोत्तरकालयोरदृष्टत्वात्कार्यं न विद्यते । मध्यकालेषु दृष्टत्वात्कार्यं नास्तीति वक्तुं न शक्यत इति । एवं सुहृद्भावेनोत्तरमुक्त्वा तथापि न स्वीकुर्वतः पूर्वपक्षिणो बाधकमाह &amp;ndash; न यदीति । एवमनङ्गीकारे कार्यं मध्यकालेऽपि न स्यादिति कार्यादिशब्दप्रयोग एव न सङ्घटत इत्यर्थः । कार्यशब्दोऽपि प्रागसतो मध्ये सत्त्वमेवाह । मध्यशब्दो हि प्रागभावस्य प्रध्वंसकालावधिं प्रध्वंसस्य प्रागभावकालावधिं चाह । किमुक्तं भवति? वस्तुसद्भावमाहेत्यर्थः । तथाच वस्तुसद्भावानङ्गीकारे प्रतिकूलाप्रतिकूलव्यवहार एव न घटेतेति बाधकतर्कोपन्यासः । इत्थं माध्यमिकोक्तमेकमर्थं प्रतिक्षिप्य तदुक्तमर्थान्तरमप्यनूद्य परिहरति &amp;ndash; कार्यारम्भ इति । एवं किलाह माध्यमिकः - कार्यारम्भे कारणमविकृतमेव जनयेदुत विकृतं, यद्यविकृतं तदा सर्वदाऽपि जनयेत्, यदि विकृतं तदा विकारस्यापि कार्यत्वाद्विकारान्तरमन्वेषणीयम् । तथाचानवस्थितिः&amp;rsquo; इति । इत्यादिचिन्ता वन्ध्येति &amp;ndash; एवंविधा चिन्ता निरर्थिकेत्यर्थः । निरर्थकत्वमेवोपपादयति &amp;ndash; सामग्र्येति । कारणस्य सहकारिसम्पत्तिः सामग्री । तथाच परस्परोत्पत्तिप्रसङ्गो निरस्तः सामग्रीसम्पत्तावपि सामग्र्यन्तरापेक्षाऽस्ति । तथाचानवस्थितिप्रसङ्गोऽवशिष्यते । स तु गुण एव । सिद्धानवस्थारूपत्वादित्याह &amp;ndash; भजतीति । लोके कर्षणादिक्रमेण शालिसम्पत्तिपर्यन्तं सामग्रीपरम्पराक्रमोऽनुवर्तते, एवमनादौ संसारे पूर्वपूर्वकारणप्रक्रमेणोत्तरकारणक्रमो जायत इति न कश्चिदपि विपश्चितां विप्रतिपत्तिगन्धावकाश इति ॥25. &amp;lsquo;अधिकारोऽनुपायत्वान्न वादे शून्यवादिनः&amp;rsquo; इत्युपक्रमेण शून्यवादिनस्स्वपक्षसाधकप्रमाणाभावाच्छून्यं तत्त्वमिति वक्तुमेव न शक्यमित्यस्माभिरुक्ते सति शून्यवादी प्रत्यवतिष्ठते &amp;ndash; अनुमानादेव सर्वं मे सिध्यतीति, तत्र चानुमानाङ्गं सकलमपि मे सत्यमेव सिध्येत् संवृतिमहिम्ना, या तत्त्वमर्थं संवृणोति तिरस्करोति सा संवृतिशब्दवाच्येति तेन सांवृतिकप्रमाणसिद्धं शून्यं तत्त्वम्&amp;rsquo; इति । तदिदमनुवदति &amp;ndash; साध्यमिति । साध्यमनुमानसाध्यं हेतुस्तत्साधनं तदङ्गं व्याप्त्यादिकम्, प्रभृतिशब्देन तदपेक्षितं तर्कादिकमुच्यते । सर्वं संवृतेरेव सिध्येत् विपरीतज्ञानादेव सिध्येदित्यर्थः । अत्र दूषणमाह &amp;ndash; अस्मदिति । यदि तवानुमानसाधनाङ्गं सकलमपि संवृतिप्रमाणात् सिध्येत्, त्वद्वाक्यादेव सिध्येत्, तर्हि तादृशप्रमाणादस्मद्वाक्यानुरोधादेव तवानुमानदूषणाङ्गं सकलमपि कथं न सिध्येदित्यर्थः । अत्र पूर्वपक्षिणोऽभिप्रायमनुवदति &amp;ndash; तत्रेति । युष्मद्वाक्यानुरोधे मम प्रमाणबुद्धिर्नास्तीति, तर्हि मम वाक्यं त्वत्साधकदूषकत्वेन प्रयुज्यमानं प्रमाणमिति मदुक्तिं पठित्वा सन्तुष्यत । वस्तुस्थित्या तव वाक्यं प्रमाणं न भवतीति यदि वदसि, तर्हि त्वन्मतस्थापकेऽप्यनुमाने वस्तुस्थित्या प्रामाण्यं नास्त्येव, तत्प्रामाण्यस्य सांवृतिकत्वेनैव भवतैवाभिधानात् । तथा च समस्समाधिः । अयमर्थः &amp;ndash; त्वत्सिद्धान्तस्साधुरिति त्वद्वाक्यप्रामाण्ये त्वत्सिद्धान्तोऽसाधुरिति मद्वाक्यस्यापि प्रामाण्यं स्यात्, मद्वाक्यस्याप्रामाण्ये त्वद्वाक्यस्याप्यप्रामाण्यं स्यात् द्वयोस्सांवृतिकत्वाविशेषादिति ॥26. अत्र भ्रान्तिज्ञानप्रसङ्गात्तत्तद्वादिपरिगृहीतान् भ्रान्तिप्रकाराननूद्यान्ते स्वपक्षमपि निगमयति &amp;ndash;अख्यातिरिति । प्राभाकराश्शुक्तिरजतत्वयोरसंसर्गाग्रहाच्छुक्तिरजतयोर्भेदाग्रहं भ्रान्तिस्थले प्रतिपेदिरे सैवाख्यातिः, असंसर्गस्याग्रहणाद् भेदस्याग्रहणाश्च । नैयायिकाः पुनरन्यथाज्ञानं भ्रान्तिरिति प्राहुरिति कथयति &amp;ndash;अन्यथाधीरिति । शुक्ती रजतात्मना भातीत्यर्थः । विषयरहितधीरिति बौद्धैकदेशिनः ।&lt;br&gt;&#xA;विपरीतज्ञानस्य विषय एव नास्तीति तेषां भावः । निर्विषयख्यातिवादित्वात् । अनधिष्ठानबुद्धिः &amp;ndash; अयमपि&lt;br&gt;&#xA;बौद्धभेदः । तत्र गन्धर्वनगरादिकं स्वप्नमप्युदाहरन्ति । सौत्रान्तिकाः पुनस्सन्निहिता नीलादयस्स्वविषयबुद्धौ स्वाकारमपर्यन्ति, तथा बुद्ध्यारोपितनीलादिविज्ञानं भ्रान्तिरिति निश्चिन्वन्ति । सदसदितरधीः &amp;ndash;मायावादिनस्सदसद्विलक्षणस्यानिर्वचनीयस्य ख्यातिमाचक्षते । माध्यमिकाः पुनश्शून्यस्यार्थस्य प्रतीतिरिति प्रलपन्ति । योगाचारस्तु स्वात्मैव बाह्यत्वेन बुध्यत इति भ्रान्तिप्रकारमालपन्ति । एवं विविच्योक्त्वा सङ्कलय्य कथयति &amp;ndash; भ्रान्ताविति । तत्तद्वादिभिरादृता एते पक्षभेदाः । एवं पक्षभेदाननूद्य यथार्थख्यातिलक्षणं श्रौतत्वात्स्वकीयमित्याह &amp;ndash; प्राय इति । प्राचुर्यार्थः । अत्र प्रायश्शब्दं प्रयुञ्चानस्यायमभिप्रायः &amp;ndash; प्राचुर्येण सर्वत्र यथार्थख्यातिरेव सुलभा । पञ्चीकरणादिप्रक्रियया शुक्तौ रजतमस्ति रजते च शुक्तिरप्यस्ति । सदृशे सदृशान्तरस्य विद्यमानत्वं तान्त्रिकैरप्यनुमन्यते । अतएव सोमाभावे पूतीकानभिषुंणुयात् इत्युच्यते, पूतीकेऽपि सोमावयवस्य विद्यमानत्वात् । उक्तमिदं यामुनाचार्यैः &amp;ndash;&lt;br&gt;&#xA;&amp;lsquo;सोमाभावे च पूतीकग्रहणं श्रुतिचोदितम् । सोमावयवसद्भावादिति न्यायविदो विदुः ॥&amp;rsquo;&lt;br&gt;&#xA;तेन शुक्तौ विद्यमानमेव रजतं शुक्तिभूयस्त्वमस्ति रजताल्पीयस्त्वञ्च । तथाच शुक्तिभूयस्त्वरजताल्पीयस्त्वाग्रहणसहकृतं विद्यमानरजतग्रहणं भ्रान्तिज्ञानमित्युच्यते । अत्र श्रुतिविदभिमतेति स्वपक्षस्य पारमार्थ्यसाधकं सन्ध्याधिकरणविषयवाक्यं स्मार्यते । श्रूयते हि &amp;lsquo;न तत्र रथा न रथयोगा न पन्थानो भवन्त्यथ रथान् रथयोगान्पथः सृजते स हि कर्ता&amp;rsquo; इति । क्वापि भेदाग्रहादीति &amp;ndash; यत्र द्रव्ये द्रव्यान्तरसद्भावो न लभ्यते तत्र प्राभाकराभिमतो भेदाग्रहोऽसंसर्गाग्रहो वा स्वीकार्य इति भावः ॥&lt;/li&gt;&#xA;&lt;/ol&gt;</description>
    </item>
    <item>
      <title>16 एकस्मिन्नसंभवाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/16_ekasminnasaMbhavAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/16_ekasminnasaMbhavAdhikaraNam/</guid>
      <description>&lt;ol start=&#34;27&#34;&gt;&#xA;&lt;li&gt;&amp;lsquo;निरस्ताः&amp;rsquo; इत्यादिना भाष्य एव सङ्गतिरुक्ता । वैशेषिकबौद्धयोः परमाणुकारणवादिनोः परमाणुचातुर्विध्यसाम्यात्तन्निरासौ सङ्गतौ । अतो बौद्धानन्तरमार्हतनिरासः प्राप्त इति सङ्गतिः ।&lt;br&gt;&#xA;एवं वा सङ्गतिः परस्परविरुद्धकोटिषु वैलक्षण्यवादी माध्यमिकः पूर्वं निरस्तः । &amp;lsquo;न सन्नासन्न सदसत्&amp;rsquo; इत्यादिना सदसदादिकोटीनां निराकरणमेव हि तत्सिद्धान्तः । तदेव न्यायवादिभिर्निरस्यते &amp;lsquo;परस्परविरोधे तु न प्रकारान्तरस्थितिः&amp;rsquo; इति अधुना पुनः परस्परविरुद्धकोटीनामेकत्रैव समुच्चयवादी निरस्यते । स हि &amp;lsquo;स्यादस्ति स्यान्नास्ति&amp;rsquo; इत्यादिना सप्तभङ्गीमेव सिद्धान्तयति । तच्च न्यायवादिभिर्निरस्यते &amp;ndash; &amp;lsquo;नैकतापि विरुद्धानामुक्तिमात्रविरोधतः&amp;rsquo; । इति । तदर्थविचारस्तु &amp;ndash; किं जैनमतं समीचीनयुक्तिमूलं, नेति । किमेकस्य वस्तुनस्सत्त्वासत्त्वनित्यत्वानित्यत्वभिन्नत्वाभिन्नत्वाद्यनेककल्पभाक्त्वं सम्भवति नेति । किं पर्यायस्वभावाभ्यां एकस्य वस्तुनो नैकस्वभावत्वमुपपादयितुं शक्यते, नेति । अत्र जैनवाक्यस्य क्वचित्संवादात् प्रामाण्यमाशङ्क्य बौद्धवाक्यप्रतिबन्द्या दूषयित्वा तयोरुभयोः परस्परविरोधादप्रामाण्ये निष्प्रतिद्वन्द्वमेव वेदवाक्यप्रामाण्यं प्रतिपादयति &amp;ndash; संवादादिति । अयमत्र शब्दार्थः &amp;ndash; क्वचित् &amp;lsquo;अहिंसा परमो धर्मः&amp;rsquo; इत्यादिवाक्यभागे श्रुतिसंवादाज्जिनमुनिवचसः शेषमपि वाक्यजातं तत्तुल्यन्यायतया प्रमाणमस्तु । तस्माज्जिनमुनिवचसोपनिषदुपरोध्या भवत्विति कचोल्लुञ्छनानां दुराशा । अत्र दुराशेत्युक्त्या प्रसक्तस्य दुष्टत्वं द्योत्यते । दुष्टत्वस्य प्रतिबन्द्योपपादनं वक्तुं दोषं तावदाह &amp;ndash; वैघट्यस्यापि दृष्टेरिति । पिञ्छधारणादीनां बहूनां वेदविरुद्धानां दृष्टेरित्यर्थः । न यदि &amp;ndash; एवं बहुविरुद्धार्थदृष्टावपि जैनमतस्य दुष्टत्वं न यदि । तर्हि सुगतवागेवमेवास्तु सत्या तस्या अपि क्वाचित्कसंवादात् । ननु जैनवागपि सत्यास्तु तथास्तु सौगतवागपि सत्या तथा च वेदो भ्रष्ट इत्याशङ्क्य परिहरति &amp;ndash;तेनेति । तेन पुरुषप्रणीतयोर्बुद्धजैनवाक्ययोः परस्परविरोधे सति नित्यं श्रूयमाणत्वेन श्रुतिरनादिनिधनाविच्छिन्नसंप्रदायत्वादप्रकम्प्यतां भजत इति निष्कण्टकोऽयं नैगमिकमार्गः ॥28. तत्र सप्तभङ्गीस्वरूपमनूद्य तत्र व्याहतिलक्षणेन दूषणेन दुष्टत्वमुपपादयति &amp;ndash; सच्चेत्यादिना । इयं किल सप्तभङ्गी &amp;ndash; स्यादस्ति, स्यान्नास्ति, स्यादस्तिचनास्तिच, स्यादस्तिनास्तिविलक्षणमस्ति, स्यादस्तिनास्तिविलक्षणं नास्ति, स्यादस्तिनास्तिविलक्षणमस्तिनास्तिच, स्यादस्तिनास्तिविलक्षणमित्येवंरूपा । तदेतद्दूषयति &amp;ndash; व्याघात इति । तैः परिहितगगनैर्व्याघात इति किमपि दूषणं यदीष्टं लोके शास्त्रे च, तदा स्वसिद्धान्तव्याघातः, अत्यन्तव्याघातदुष्टायास्सप्तभङ्ग्याः स्वसिद्धान्तत्वेनेष्टत्वात् । यदि व्याघातो नाम दूषणं नेष्टं तदापि दूषणमाह &amp;ndash; यद्यनिष्ट इत्यादिना । दोषमेव प्रकटयति &amp;ndash; परोक्तेरिति । परेषामुक्तेर्जैनवाक्योक्तदूषणैः न क्षतिस्स्यात् न दोषस्यात् । अयमर्थः &amp;ndash; व्याघातो हि सर्वत्र दोषोद्घाटनपर्यवसानभूमिः । तदभावे जैनः कथं परपक्षदूषणं वदेदिति । किञ्च स्यादस्तीत्यादिना वस्तूनामसत्त्ववादी निरुपाधिकमसत्त्वं वदत्युत सोपाधिकम्? यदि सोपाधिकं, तदा वयमपि स्वीकुर्महे । घटो हि स्वदेशेऽस्ति परदेशे नास्ति, स्वकालेऽस्ति कालान्तरे नास्ति, स्वात्मनास्ति परात्मना नास्तीति प्रामाणिका अपि वदन्ति । यदि निरुपाधिकं, तदा व्याघातात्सर्वलोकविरोध एव । निरुपाधिकनिषेधो नाम घटो घटाद्यात्मना नास्तीति निषेधः । तथाच घटोऽस्ति केनाप्यात्मना नास्तीत्यसङ्गतमेवैतत्, केनापीति स्वात्मनोऽपि निषेध्यकोटिनिवेशादिति ॥29. एवं स्फुटव्याघातदुष्टां जैनोक्तां सप्तभङ्गीं निरस्य तदुक्तान्यपराण्यप्यर्थान्तराण्युक्तेनैव न्यायेन श्रुतिनयकुशलैर्वेदान्तवादिभिर्निराकरणीयानीत्याह &amp;ndash; वृद्धिह्रासाविति । भविनां संसारिणां प्रतिशरीरं वृद्धिह्रासौ यथार्हमित्येकोऽर्थः । आत्मा शरीरपरिमाणत्वाच्छरीरे वृद्धे वृद्धो भवति ह्रासवति ह्रासवान्भवतीति हि जैनानां प्रक्रिया । मुक्तौ देहाभावे सति विगतमानमेवात्मानं प्रवदन्ति जैनाः । तत्र&lt;br&gt;&#xA;केचिन्मुक्त आत्मा नित्यमेवोर्ध्वं यातीत्यर्थः । क्षमादेः पृथिव्यादेर्नित्यपातमप्याहुरेके ।धर्माधर्मयोर्गगनवद्विभुत्वमपि त एवाहुः । तत्र पक्षान्तरमप्याह &amp;ndash; अथवेति । पुद्गलत्वम् &amp;ndash; परिमितवस्तुत्वमित्यर्थः । एतेषां दुस्तर्कैरेवं कल्पयतां श्रुतिनयनिपुणैर्वेदान्तवादिभिर्दूरोत्सारणीयत्वमेवावशिष्यते । दुराचारत्वात् दूरोत्सारणीयत्वं तावत्सुप्रसिद्धम्, अधुना स्वकपोलकल्पितदुर्वचनवादित्वादपि दूरोत्सारिणीयत्वमुच्यत इति ॥&lt;/li&gt;&#xA;&lt;/ol&gt;</description>
    </item>
    <item>
      <title>17 पशुपत्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/17_pashupatyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/17_pashupatyadhikaraNam/</guid>
      <description>&lt;p&gt;*2.2.7.&lt;br&gt;&#xA;30. अत्र पूर्वपेटिकासङ्गतिर्भाष्यकारैरेवोक्ता &amp;lsquo;कपिलकणाद&amp;rsquo; इत्यादिना । पूर्वोक्तानां मतानामसामञ्जस्याद्वेदविरोधाच्च निराकरणे कृते तत्पशुपतिमतस्यापि समानमित्युच्यत इति । एवं पाशुपतस्य प्रकृतिकारणवादसम्मत्या साङ्ख्यानन्तरं निराकरणे प्राप्तेऽपि &amp;lsquo;काणादशाक्यपाषण्डैः&amp;rsquo; इत्यादिना काणादबौद्धादीनां वेदबाह्यत्वप्रसिद्धिप्राचुर्याद् बौद्धजैनाभ्यां पुनस्साक्षादेव वेदप्रामाण्यानङ्गीकाराच्च स्फुटविरोधेन तान्निरस्य &amp;ldquo;साङ्ख्यं योगः पाञ्चरात्रं वेदाः पाशुपतं&amp;rsquo;&amp;rsquo;&lt;br&gt;&#xA;इति वेदसहपठितपशुपतिमतेऽप्यसामञ्जस्यं वेदविरोधश्चाधुना प्रकाश्यत इति सङ्गत्यविरोध इति केचित् । श्रीविष्णुचित्तार्यास्त्वेवमाहुः &amp;ndash; पूर्वमारम्भणाधिकरणे वैशेषिकस्य निरस्तत्वात् पूर्वोक्तार्थविशेषप्रतिपादनेन वैशेषिकाधिकरणं प्रवृत्तम् । तत्र तावद्वेदानित्यत्ववादी निरस्तः । ततःपरं सौगतजैनाधिकरणेऽपि वेदाप्रामाण्यवादिनौ निरस्तौ । अधुना पुनः पाशुपताधिकरणे सकलवेदान्तवेद्यपरमपुरुषपारम्यप्रतिभटवादिनो निरस्यन्त इत्युत्तरोत्तरनिराकरणीयेषु वेदबाह्यतातिशयेन सङ्गतिः&amp;rsquo; इति । इयमेव सङ्गतिः पूर्वाचार्यैस्तेषुतेषु ग्रन्थेषु लिखितेतीमामेव प्राज्ञाः परिगृह्णन्ति । तदर्थविचारस्तु &amp;ndash; पशुपतिमतं निश्रेयसार्थिभिरुपादेयमुत नेति । किमस्य श्रुतिविरोधोऽस्त्युत नेति । तत्र कपिलकणादसुगतादिमतानां निराकरणीयत्वेऽप्यनिराकरणीयमेव पाशुपतं मतमित्याशङ्कते &amp;ndash; सर्वमिति । रुद्रः खलु सर्वज्ञतया श्रुत्यादिषु सुप्रसिद्धः । &amp;lsquo;नमस्ते रुद्र मन्यवे&amp;rsquo; इत्यादिभिर्महितश्च । स च &amp;lsquo;क इति ब्रह्मणो नाम&amp;rsquo; इत्यादिना परतत्त्वविषये सत्यवादी च दृष्टः । &amp;lsquo;दासभूतास्वतस्सर्वे&amp;rsquo; इति च रुद्रवाक्यम् । &amp;lsquo;व्रतमेतत्पाशुपतम्&amp;rsquo; इति रौद्रं व्रतमुपनिषद्यपि क्वचित्प्रदेशे प्रख्यातम् । अतस्तदुक्तिः प्रमाणमित्याशङ्क्य निराकरोति &amp;ndash; मैवमिति । यद्यपि रुद्रस्सर्वज्ञत्वादिगुणगणोपेतः, तथापि भगवता पुरुषोत्तमेन &amp;lsquo;त्वं हि रुद्र महाबाहो मोहशास्त्राणि कारय&amp;rsquo; । इत्यसुरमोहनार्थमादिष्ट एष रुद्रो निजं तन्त्रमकृत । ततस्तत्तन्त्रं शिष्टोपजीव्यं न भवति । यथा भागवतस्यापि पितामहस्य भगवन्नियमनेनासुरमोहनवचनमध्यात्मविदामनुपजीव्यं तद्वदिदमपि । दृश्यते हि सर्वज्ञोऽपि पितामहो&lt;br&gt;&#xA;विरोचनस्य विपरीतोपदेशमाहेति । अतो भगवन्नियोगेनासुरमोहनार्थं प्रवृत्तत्वात्तन्मूलमपि तन्त्रं सत्त्वोत्तराणामनादरणीयमेव तमोगुणप्रवर्तकत्वाद्रुद्रस्य । श्रूयते हि लिङ्गपुराण एव &amp;ndash;&lt;br&gt;&#xA;&amp;lsquo;तमसा कालरुद्रस्स्याद्रजसा कनकाण्डजः । सत्त्वेन सर्वगो विष्णुस्सर्वलोकनमस्कृतः ॥&amp;rsquo; इति ।&lt;br&gt;&#xA;मत्स्यपुराणेऽपि &amp;lsquo;अग्नेश्शिवस्य माहात्म्यं तामसेषु प्रकीर्त्यते&amp;rsquo; इति । इदं पुनर्भगवद्गीतावचनं सर्वलोकप्रसिद्धम् &amp;ndash; &amp;lsquo;प्रमादमोहौ तमसो भवतोऽज्ञानमेव च&amp;rsquo; इति ।&lt;br&gt;&#xA;प्रमाणान्तरमपि महर्षिवचनम् &amp;ndash;&lt;br&gt;&#xA;&amp;lsquo;या वेदबाह्यास्स्मृतयो याश्च काश्च कुदृष्टयः ।&lt;br&gt;&#xA;सर्वास्ताः निष्फलाः प्रेत्य तमोनिष्ठा हि तास्स्मृताः ॥&amp;rsquo; इति ।&lt;br&gt;&#xA;एवं &amp;lsquo;पश्यत्येनम् जायमानम्&amp;rsquo; इत्यादि-वचन-सहस्र-प्रतिपन्न-तामसत्वेन रुद्रवाक्यमज्ञानहेतुत्वेन आगमपरिपन्थित्वेन चानादर्तव्यमेव । क्वाचित्कसंवादोऽपि श्रुतिविरोधभूयस्त्वादनुपयुक्त एवेति ॥31. &amp;lsquo;वैष्णवानां यथा शम्भुः&amp;rsquo; इति प्रतिपन्नस्य रुद्रस्य कथं मोहकल्पनमित्याशङ्क्य बहुभिर्दृष्टान्तैस्तदेवोपपादयति &amp;ndash; प्राजापत्य इति । दहरविद्याशेषभूतप्रजापतिवाक्ये देहात्मवादं प्रकटमेवोपनिषदाह । तच्च लोकायतशास्त्रं सुरगुरुर्बृहस्पतिरेव सकलविद्याधिकारी चकार । भगवानेव बुद्धाद्यवतारमाश्रित्यासुरजनमोहनत्वमभजदिति सुप्रसिद्धम् । अपि च महाभारते महर्षेः कण्वस्याश्रमे वर्तमाना लोकायतिकपरिबृढाः श्रेष्ठाः प्रसिद्धा एव । एवञ्च पशुपतेरपि कार्यार्थो भगवदाज्ञानुपालनार्थो दृष्टान्तत्वेनोक्तोपनिषदादिवदुपपन्न एव विप्रलम्भ इति ॥32. अत्र खलु पशुपतिसमयश्शैवाद्याख्याविशेषैश्चतुर्धा पठ्यते लोके, स तु तथा चतुर्धा वा भवत्वेकधा वा, न तत्रादरः, वेदविरोधादन्योन्यञ्च विरोधादप्रामाण्यं सुवचमेवेत्याह &amp;ndash; शैवादीत्यादिना बाधस्स्फुट इहेत्यन्तेन । तदेवोपपादयति &amp;ndash; तदसाविति । तस्मादेव खलु श्रुतिविरोधादेवासौ पशुपतिसमयो गौतमशापदुष्टानामेवार्ह इति मनीषिभिरुक्तः । किञ्च, अनुसृतनिगमा वैदिकाः परमर्षयस्तत्प्रविष्टान् शैवपाशुपतादिमतप्रविष्टानग्राह्यान्सस्मरुः । श्रूयते हि &amp;lsquo;शैवान्पाशुपतान्&amp;rsquo; इत्यादिमहर्षिवचनम् । कथमग्राह्यत्वमित्यत्राह &amp;ndash; तत्त्वेऽपीति । अत्रास्मिन्पक्षे तत्त्वेऽप्यन्यथात्वम् । न केवलमाचारे, तत्त्वेऽप्यन्यथात्वमित्यपिशब्दार्थः । तेन तत्त्वाचारयोर्द्वयोरपि विरुद्धत्वादत्यन्तवेदविरुद्धत्वमेव । अतो वेदविरुद्धसुगतजिनमतानन्तरोक्तिः पशुपतिमतस्य क्रमप्राप्तेति निगमयति &amp;ndash; सुगतेति ॥33. अथ पशुपतिमतपरिग्रहे कारणविशेषाननूद्य निराकरोति &amp;ndash; निष्ठेति । महाभारते साङ्ख्यादिषु सर्वेष्वेषु तन्त्रेषु &amp;lsquo;निष्ठा नारायणः परः&amp;rsquo; इति वचनात् &amp;lsquo;न हन्तव्यानि हेतुभिः&amp;rsquo; इत्युक्तेः, &amp;lsquo;आत्मप्रमाणान्येतानि&amp;rsquo; इति मानत्वोक्त्या च पाशुपततन्त्रमपि वेदवन्महितं भावनीयमेव । अतो हेतोर्बौद्धादिवन्न तन्निरसनं प्राप्तमित्याशङ्क्य सत्यमित्यर्धाङ्गीकारेण निराचकार । कथमर्धाङ्गीकार इत्यत्राह &amp;ndash; अंशे तु बाधस्स्यादिति । अंशे वेदविरुद्धे बाधः स्यात् । अविरुद्धांशे स्वीकारोऽपि स्यादित्यर्थः । तर्हि क्वाचित्कवेदविरोधयुक्तात्पाशुपतात्पञ्चरात्रस्य विशेष इत्यर्थः । उक्तार्थस्य प्रयोजनमाह &amp;ndash; तदिति । सर्वत्र वेदविरोधाभावादिह पञ्चरात्रे स्वीकारो वेदतुल्य इति ॥34. अत्र सर्वेषामपि समयानां साधारण्येन सङ्ग्राह्यत्वमाशङ्क्य निराकरोति &amp;ndash; दृश्यन्त इत्यादिना&lt;br&gt;&#xA;श्लोकेन । जगति सर्वे समयास्संगृहीता एव दृश्यन्ते तत्तत्समयनिष्ठैः । ते च सर्वे समयाः प्रजापरिपालनं&lt;br&gt;&#xA;राज्ञः परमो धर्म इति वचनानुरोधेन राज्ञा विशेषेण परिपालनीयाः । तस्मादस्माकं पक्षपातः क्वचित्समये समुचितो न भवतीत्याशङ्क्य तदिदं बालचोद्यमित्याह &amp;ndash; अर्भकेति । तत्र हेतुमाह &amp;ndash; मुग्धैरिति । अन्ये वेदविरुद्धास्समया मुग्धैरज्ञैः परिगृहीताः । कुतः? वेदविरुद्धत्वादेव । तर्हि राज्ञां सर्वसमयसंरक्षणोक्तिः कथमिति चेत् तत्राह &amp;ndash; भवत्विति । राज्ञां सर्वसमयसंरक्षणोक्तेरेवमर्थ इत्युच्यते न पुनर्वेदविरुद्धसर्वसमयसंरक्षणम् । तर्हि &amp;lsquo;सर्वेषामपि तन्त्राणां निष्ठा नारायणः परः&amp;rsquo; इत्युच्यते, कथं क्वचित्त्याज्यत्वमित्याशङ्क्याह &amp;ndash; निष्ठैक्योक्तिरिति । अयमर्थः &amp;ndash; &amp;lsquo;निष्ठा नारायणः परः&amp;rsquo; इति&lt;br&gt;&#xA;परमर्षिणैवोच्यते । स तु स्वसिद्धान्तमेवाह । साङ्ख्यादीनां सर्वेषामपि तन्त्राणां प्रधानप्रतिपाद्यो नारायण एव पर्यवसानभूमिरिति वेदविदां व्यासादीनां सिद्धान्तः । तेन तदन्यग्रहणमल्पज्ञानां स्वकपोलकल्पितमिति तदेव तदन्यग्रहणं &amp;lsquo;निष्ठा नारायणः परः&amp;rsquo; इति निवार्यते । ननु प्रसक्तस्यैव हि निवारणं कार्यम् &amp;lsquo;इतरप्रसङ्गाभावे कथं निवार्यत इत्याशङ्क्योत्तरमाह &amp;ndash; तद्विरुद्धेति । नारायणपारम्यविरुद्धोक्तेर्लोके दृष्टत्वात् । अयमर्थः &amp;ndash; सर्वेषामपि तन्त्राणां नारायण एव पर्यवसानभूमिरिति वेदवित्सिद्धान्तः, इममर्थमजानानास्तद्विरुद्धमेव प्रलपन्ति तन्निवारणार्थं &amp;lsquo;निष्ठा नारायणः&amp;rsquo; इत्युच्यते इति ॥&lt;/p&gt;</description>
    </item>
    <item>
      <title>18 उत्पत्त्यसंभवाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/18_utpattyasaMbhavAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/kumAra-varadaH_chintAmaNiH/2/2/18_utpattyasaMbhavAdhikaraNam/</guid>
      <description>&lt;p&gt;*2.2.8.&lt;br&gt;&#xA;35. अत्र सङ्गतिर्भाष्ये सुव्यक्तमुक्ता &amp;lsquo;कपिलादितन्त्रसामान्यात् भगवदभिहितपरमनिश्श्रेयससाधनावबोधिनि पाञ्चरात्रतन्त्रेऽप्यप्रामाण्यमाशङ्क्य निराक्रियते&amp;rsquo; इति । तदर्थविचारस्तु &amp;ndash; पञ्चरात्रं किं साङ्ख्यादिवत्क्वचित्प्रमाणमुत कार्त्स्न्येन प्रमाणमिति । किमस्य क्वचित् श्रुतिविरोधोऽस्ति, उत क्वचिदपि नास्तीति । किमत्र जीवोत्पत्त्यादिकं विवक्षितमुत नेति । सङ्कर्षणादिशब्दाः किं जीवादिशब्दविशेषणतया निर्दिष्टा उत जीवादिशब्दाः सङ्कर्षणादिशब्दविशेषणतया निर्दिष्टा इति । तत्र श्रीपाञ्चरात्रप्रामाण्यस्थापने साध्यतया स्वीक्रियमाणे पादार्थानुवर्तनं न सिध्येत् । प्रतिमतदमनं हि पादार्थः । तेन श्रीपाञ्चरात्रस्याप्यस्मिन्नधिकरणे दमनं वर्णनीयमिति पूर्वपक्षोत्थानम् । तदिदमनुवदति &amp;ndash; प्रामाण्यमित्यादिना । अयमर्थः &amp;ndash; वेदप्रामाण्याद्वेदोपबृंहणभूतश्रीपञ्चरात्रप्रामाण्यमपि पूर्वकाण्डस्मृत्यधिकरण एव सिद्धम् । तेन तदत्र न वर्णनीयम् । अस्य च श्रीपञ्चरात्रप्रामाण्यसाधनस्य प्रतिमतदमनरूपेऽस्मिंस्तर्कपादे सङ्गतिरपि नास्ति, अर्थान्तरत्वादिति । इमामाशङ्कां निराकरोति &amp;ndash; नेति । प्रतिमतदमनरूपस्यास्य पादस्यार्थैक्यं प्रकारान्तरेणोपपादयति &amp;ndash; प्रत्यर्थित्वमिति । अयमर्थः &amp;ndash; श्रीपञ्चरात्रस्य वेदानुकूलत्वात् वेदप्रत्यर्थित्वम् अत्र निवार्यते । पूर्वत्रापि साङ्ख्याधिकरणादौ तेषां तन्त्राणां वेदप्रत्यर्थित्वमेव निवार्यते । श्रीपञ्चरात्रस्य वेदानुकूलत्वात् वेदप्रत्यर्थित्वं नास्ति, साङ्ख्यादीनां कुत्सितयुक्तिमूलत्वेन दुर्बलत्वाद्वेदप्रत्यर्थित्वं नास्ति, तथाचोभयत्रापि तन्त्राणां वेदप्रत्यर्थित्वनिराकरणस्याविशिष्टत्वादुभयत्राप्यर्थानुवृत्तिरिति न कश्चिद्दोषः । अयमत्र शब्दान्वयः &amp;ndash; पञ्चरात्रस्य वेदविरोधभ्रममपनयता सूत्रकारेण वेदप्रत्यर्थित्वं निवार्यमेतस्मिन्नधिकरणे । पूर्वेष्वधिकरणेषु साङ्ख्यादीनां दुस्तर्काद्युत्थितोक्त्या दुर्बलत्वेन वेदप्रत्यर्थित्वं निवार्यमिति सप्तस्वधिकरणेषु तर्कपादे वेदप्रत्यर्थित्वनिराकरणरूपानुस्यूतार्थसिद्धिरिति समञ्जसमेतत् । अयमत्र विशेषः &amp;ndash; पूर्वत्र साङ्ख्यादिरूपवेदप्रत्यर्थितन्त्रवादी निरस्तः, अत्र पुनः श्रीपञ्चरात्रस्य वेदप्रत्यर्थित्वमस्तीति वदन् दुर्वादी निरस्यत इति ॥36. अस्मिन्श्रीपाञ्चरात्राधिकरणे वेदविरोधः पञ्चरात्रे नास्तीति प्रतिपाद्यत इत्युक्तं भवता, तन्नोपपद्यते वेदविरोधस्य प्रत्यक्षदृष्टत्वात् अतो महर्षेर्व्यासस्य पञ्चरात्रस्य वैदिकत्वमनभिमतमित्याशङ्कते &amp;ndash; दृष्टेति । दूषयति &amp;ndash; मैवमिति । तदेव विवृणोति &amp;ndash; वैशद्येति । अयमर्थः &amp;ndash; वेदवाक्यं प्रकृतिप्रत्ययादिव्यत्यासबाहुल्यादविशदार्थमेव, पञ्चरात्रं तु पुराणादिन्यायेन तादृशव्यत्यासाभावाद्विशदार्थम् । तेन साङ्गेषु वेदेषु निष्ठामलभमानश्शाण्डिल्यः पञ्चरात्रशास्त्रमधीतवानित्युच्यते । नैतावता वेदनिन्दाप्रसङ्गः । पदार्थस्तु &amp;ndash; पञ्चरात्रेषु &amp;ndash; वैशद्यहेतुकप्रशंसावचने वेदवैरस्य प्रसङ्गाभावादिति । तदेव पुनः प्रकटयति &amp;ndash; संगृह्येति । तस्मात् तस्मिन्नेव हि पञ्चरात्रतन्त्रे वेदसारं संगृह्य भक्तानुकम्पी भगवान् विशदमेव प्रकाशयतीति तत्र तत्र श्रूयते, अतो न विरोधप्रसङ्ग इति । तत् &amp;ndash; पञ्चरात्रतन्त्रमित्यर्थः । तर्हि पञ्चरात्रस्य वैदिकत्वे सिद्धे, वैदिकं तान्त्रिकमिति वैदिकतान्त्रिकयोर्विभागकथनं कथं युज्यत इत्याशङ्क्य प्रतिबन्द्या परिहरति &amp;ndash; श्रौतेति ।&lt;br&gt;&#xA;यथा स्मार्तस्य श्रौतत्वे सत्यपि श्रौतस्मार्तविभागो लोके परिपठ्यते, एवं तान्त्रिकस्यापि वैदिकत्वे सत्यपि वेदिकतान्त्रिकव्यवहारो युज्यत इत्यर्थः । कथं तर्हि विभागः? &amp;ndash; इत्थम् । प्रत्यक्षश्रुतिमूलत्वे श्रौतत्व,मनुमितश्रुतिमूलत्वे स्मार्तत्वमिति यथा विभागः, तथा प्रत्यक्षवेदमूलत्वे वैदिकत्वं पञ्चरात्रानुमितश्रुतिमूलत्वे तान्त्रिकत्वमिति न कोऽपि विरोधः । उक्तं च श्रीविष्णुचित्तार्यैः &amp;ndash;&lt;br&gt;&#xA;&amp;lsquo;&amp;lsquo;वैदिकं तान्त्रिकं चेति विभागोऽयमुदीर्यते । वैदिकत्वे समानेऽपि श्रौतस्मार्तविभागवत् ॥&amp;rsquo;&amp;rsquo; इति ॥37. ननु &amp;lsquo;पञ्चरात्रं पाशुपतम्&amp;rsquo; इति सहपाठो दृश्यते, तत्कथं पञ्चरात्रस्य वैषम्यमुच्यत इत्याशङ्क्याह &amp;ndash; वेदानामिति । अयमर्थः &amp;ndash; स्फुटदृष्टस्य वैषम्यस्यापलपितुमशक्यत्वादिति । वैषम्यमेव विभज्य दर्शयति &amp;ndash; वेदानां मानतोक्तेस्तस्मिन्नेव पञ्चरात्रे वेदप्रामाण्यप्रतिपादनात् । तदनुसरणतः &amp;ndash; वेदानुसारात् । स्वस्य तन्मूलतोक्त्या &amp;ndash; पञ्चरात्रस्य वेदा एव मूलमिति पञ्चरात्र एव कथनात् । बाह्यागमतः पाशुपतादेः पञ्चरात्रस्य व्यावृत्तिर्विशेषो भातीति तत्तुल्यत्वकथनं बाह्यागमतुल्यत्वकथनमार्षमेव न भवति महर्षेर्व्यासस्याभिमतमेव न भवतीत्यर्थः । तेन पञ्चेतराणि शास्त्राणि रात्रीयन्त इति पञ्चरात्रशब्दनिर्वचनं योयुज्यत इत्युक्तं भवति । तर्हि वश्याकर्षणस्तम्भनमोहनादिक्षुद्रविद्याशबलात् पञ्चरात्रं परित्याज्यमिति चेत् तत्र वेदप्रतिबन्दीं वदिष्यन्नाह &amp;ndash; का हानिरिति । क्षुद्रविद्याशबलमिति का हानिरित्यन्वयः । प्रतिबन्दीमेव दर्शयति &amp;ndash; यथेति । अभिचारादिकर्मप्रतिपादकवेदभागे यथाऽधिकारं यथा परिग्रहस्तद्वदत्रापीत्यर्थः । तर्हि मोक्षविरोधात्सिद्धिभेदाः किमर्थं कथ्यन्त इत्याशङ्क्य परिहरति &amp;ndash; मोक्षस्येति । वेदेषु दृष्टफलेषु कारीर्यादिषु विश्वासादेव ह्यदृष्टफलेषु ज्योतिष्टोमादिषु विश्वासो जायते । एवमत्रापि मोक्षशास्त्रे फलसिद्धिविश्वासार्थं दृष्टफलक्षुद्रविद्योपदेश इति न कोऽपि विरोध इति । सिद्धभेदोऽगणिषतेति कर्मणि लुङ्प्रयोगः । सत् सत्त्वं गुणप्रधानत्वात् तद्वान् परमपुरुषस्सत्वान्, तेन प्रोक्तं शास्त्रं सात्वतमिति ॥38. अस्मिन्नधिकरणे चत्वारि सूत्राणि, तत्र द्वयं पूर्वपक्षप्रतिपादकमितरत् द्वयं सिद्धान्तप्रतिपादकमिति विभागः । तत्सूत्रानुरोधेन पूर्वपक्षमाह &amp;ndash; जीवस्येति । &amp;lsquo;वासुदेवात्सङ्कर्षणो नाम जीवो जायते&amp;rsquo; इति पञ्चरात्रतन्त्रं जीवस्योत्पत्तिमाह । तद्वेदविरुद्धं जीवनित्यत्वस्यैव &amp;lsquo;नित्यो नित्यानाम्&amp;rsquo;&lt;br&gt;&#xA;इति वेदप्रतिपाद्यत्वात् । &amp;lsquo;सङ्कर्षणात्प्रद्युम्नसंज्ञं मनो जायते&amp;rsquo; इति तदेव पञ्चरात्रं मनसस्सङ्कर्षणादुत्पत्तिमाह । तच्च वेदविरुद्धमिन्द्रियाणामाहङ्कारिकत्वात् । तच्चाहङ्कारहेतुं व्यपदिशति &amp;ndash; तच्च मनः &amp;lsquo;तस्मादनिरुद्धाख्योऽहङ्कारो जायते&amp;rsquo; इत्यहङ्कारहेतुं व्यपदिशति पञ्चरात्रम् । तदपि वेदविरुद्धमहङ्कारस्य महत्तत्त्वकार्यत्वात् । ततः पञ्चरात्रं न मानमिति पूर्वपक्षः । तमिमं निराकरोति &amp;ndash; मैवमिति । तत्प्रकारं विशदयति &amp;ndash; जीवादीति । अत्रहि जीवमनोऽहङ्कारशब्दा जीवमनोऽहङ्काराभिमानिरूपान् संकर्षणप्रद्युम्नानिरुद्धानामकांस्त्रीन् भगवद्व्यूहभेदानेव कथयन्ति तेषां तु जननं प्रादुर्भाव एवेति न क्वचिद्विरोधः । तर्हि जीवादिशब्दैस्संकर्षणादीनामपि व्यत्ययेनाभिधानमपि किं न स्यादित्याशङ्क्य परिहरति &amp;ndash; तत्तदिति । अयमर्थः &amp;ndash; संकर्षणो जीवमेवाभिमनुते प्रद्युम्नो मनस्तत्त्वमनिरुद्धोऽहङ्कारमेव तेनाभिमाननियमाज्जीवादिव्यवहारनियम इति सुसङ्गतम् । नियतिमिति &amp;ndash; संकर्षण एव जीवशब्दस्य नियतिः प्रद्युम्न एव मनश्शब्दस्य अनिरुद्ध एवाहङ्कारशब्दस्येति प्रतिनियम इति ॥39. पूर्वत्र जीवोत्पत्तिवादमवष्टभ्य पूर्वपक्षिणा वेदविरोधः उक्तः, तन्नोपपद्यते, जीवनित्यत्वस्य पञ्चरात्रे प्रतिपादितत्वादित्याह &amp;ndash; जीव इति । अयमर्थः &amp;ndash; &amp;lsquo;अचेतना परार्था च&amp;rsquo; इत्यारभ्य श्रीपाञ्चरात्रन्तन्त्र एव &amp;lsquo;व्याप्तिरूपेण सम्बन्धस्तस्याश्च पुरुषस्य च&amp;rsquo; इति सर्वतः प्रकृतिपुरुषयोस्सम्बन्धमुक्त्वा &amp;lsquo;स ह्यनादिरनन्तश्च&amp;rsquo; इति जीवस्यानादित्वमनन्तत्वञ्च साक्षादेव कथितम् । तेन तदुत्पत्तिपक्षो नहीष्टः जीवोत्पत्तिपक्षः पञ्चरात्रे नैवेष्टः । यदि जीवोत्पत्तिरुच्यते तदा सङ्कर्षणो नाम जीवो जायत इत्यन्वयो वक्तव्यः, स च नोपपद्यते जीवस्य सङ्कर्षणत्वाभावात् । एवं मनप्रभृतिशब्दान्वयोऽपि न घटत इति वक्तुमत्रादिशब्दः प्रयुज्यते । अस्मत्पक्षे जीवादिशब्दस्सङ्कर्षणादीनां जीवाद्यभिमानित्वाद्वक्तुं शक्यते । तथाऽपि युष्मत्पक्ष एव स्वीकार्य इत्यस्मिन्नर्थे किं नियामकमित्यत्राह &amp;ndash; श्रौत इति । श्रुतिसिद्धः प्रकृतिमहदङ्कारादितत्त्वमेव सर्वत्र पञ्चरात्रतन्त्रेऽप्यनुवर्तते, तेन श्रुतिसिद्धस्य पाञ्चरात्रतन्त्रानुष्ठितस्य तत्त्वक्रमस्य विरुद्धमर्थतत्त्वमत्र वाक्ये &amp;lsquo;वासुदेवात्सङ्कर्षणो नाम जीवो जायते&amp;rsquo; इत्यादौ नैव कल्प्यमित्यर्थः । एवं श्रुतिविरोधाभावमुपपादितं निगमयति &amp;ndash; तस्मादिति । यत्र क्वापि तन्त्रे&lt;br&gt;&#xA;जीवोत्पत्त्यादिप्रसङ्गो नास्ति । तस्मात्पञ्चरात्रतन्त्रे श्रुतिविरोधस्समानजातीयतन्त्रान्तरविरोधोऽपीह क्वापि नास्तीति सार्वत्रिकमेव प्रामाण्यमिति निगमनाभिप्रायः । तत्र हेतुमाह &amp;ndash; तत्तन्त्रेति । उपक्रमोपसंहारादिषड्विधतात्पर्यलिङ्गनिरूपणेन तत्तन्त्रेषु श्रीपाञ्चरात्रतन्त्रेषु तात्पर्यस्य सम्यग्दर्शनादित्यर्थः ॥40. उक्तेष्वष्टस्वधिकरणेषु परस्परवैषम्यमाह &amp;ndash; साङ्ख्या इत्यादिना । साङ्ख्या वैशेषिकाश्च श्रुतिपरिपठितं धर्ममङ्गीचक्रुर्न पुनश्श्रुतिपरिपठितं तत्त्वमित्येकः प्रकारः । प्रकारान्तरमप्युच्यते &amp;ndash; तत्त्वाचाराविति । बौद्धाः क्षपणकाः पाशुपताश्च श्रुतिपरिपठितं तत्त्वाचारञ्चान्यथाचक्रुः । अतस्तत्पक्षेषु तत्त्वाचारावुभावपि श्रुतिविरुद्धौ । श्रीमत्पञ्चरात्रतन्त्रे वेदोपस्कारके तदुभयमपि नास्तीत्याह &amp;ndash; वेदोपस्कारीति । यथा वेदोपस्कारिरूपे श्रीविष्णुस्मृतौ, तद्वद्वेदोपस्कारके श्रीपञ्चरात्रतन्त्रेऽप्यवितथं तावत् त्रय्यन्तसिद्धं तत्त्वमेवेति सर्वसम्मतम् । आचारोऽपि तथैव त्रय्यन्तसिद्ध एव । तदिदमाह &amp;ndash; चरणमपि सममिति । ननु पञ्चरात्रतन्त्रे क्वचिच्चरणभेदो दृश्यते तत् कथमित्याशङ्क्य परिहरति &amp;ndash; गृह्यभेदादिनीत्येति । यथाश्वलायनापस्तम्बादिगृह्यभेदात् श्रुतिमूलत्वे समानेऽपि क्वचिदाचारभेदः परिगृह्यते, एवमेकायनश्रुतिमूलपञ्चरात्रतन्त्रनिष्ठानुष्ठानभेदोऽपि श्रुतिमूलत्वादेव प्रामाणिकत्वेन स्वीकार्य इति न क्वापि पञ्चरात्रतन्त्रे श्रुतिविरोधो वा श्रुतिमूलत्वाभावो वेति पञ्चरात्रश्रुत्योरैकरस्यमेवेत्यर्थः ॥41. ननु &amp;lsquo;ब्राह्मणैः क्षत्रियैर्वैश्यैश्शूद्रैश्च कृतलक्षणैः । अर्चनीयश्च सेव्यश्च नित्ययुक्तैस्स्वकर्मसु । सात्वतं विधिमास्थाय गीतस्सङ्कर्षणेन यः ॥&amp;rsquo;&lt;br&gt;&#xA;इति महाभारते पाञ्चरात्रिकधर्मानुष्ठाने शूद्राधिकार उच्यते, अपशूद्राधिकरणे तु वैदिकधर्मे शूद्रस्यानधिकार उक्तः, तत्कथं पञ्चरात्रस्य वेदविरोधाभाव इत्याशङ्क्य प्रतिबन्द्या परिहरति &amp;ndash; स्मर्यन्त इति । &amp;lsquo;नमस्कारेण मन्त्रेण पञ्चयज्ञान्समापयेत्&amp;rsquo; । इति स्मृतावपि शूद्रस्य पञ्चमहायज्ञाधिकार उक्तः । तथा &amp;lsquo;हविष्कृदाधावेति शूद्रस्य&amp;rsquo; इति शूद्रस्यापि श्रुतिसिद्धधर्मानुष्ठानप्रकारः प्रख्याप्यते । तदिदमाह &amp;ndash; तत्राधीतं हविष्कृत्प्रभृतिपदमिति । तत्कथं भवानङ्गीकुरुत इति प्रतिबन्दी । तत्र परिहारमाशङ्क्य तुल्यमित्याह &amp;ndash; इहापीति । अयमर्थः &amp;ndash; शुद्रस्याग्निविद्यासापेक्षेष्वेव कर्मसु नाधिकारः, वैदेकेष्वपि सत्यवचनादिवत् स्वजात्यनुरूपेषु शुद्रस्याप्यधिकारोऽस्ति, न सर्वत्राधिकारोऽस्माभिरुच्यत इति न क्वापि विरोधः । अंशत इति &amp;ndash; स्वाधिकारानुरूपानुष्ठानस्थलनिर्देशः । ननु प्रातरारभ्याहोरात्रमपि वैदिककर्मानुष्ठानं कर्तव्यमिति धर्मशास्त्रेष्वभिधीयते, तथाच सति पञ्चरात्रोक्तपञ्चकालकर्मानुष्ठानस्य कः काल इत्याशङ्क्य परिहरति &amp;ndash; योज्येति । नहि सर्वोऽपि कालः स्मृतिभिर्नित्यनैमित्तिकविधायीनिभिरुपरुध्यते । अपितु यावाननुष्ठानकालस्तावानेव परिगृह्यते । तथा चाभिगमनादीनामपि स्मृतिविहितधर्मानुष्ठानकालाविरोधेनानुष्ठानसम्भवादनुष्ठानं योयुज्यत एव । अयमत्र शब्दार्थः &amp;ndash; दक्षादिभिः परमर्षिभिरुक्ता पञ्चकालक्रमगतिरपि नित्यानुष्ठानकालेन सह योज्या, निपुणं निरूपयतामविरोधेन योजयितुं शक्यत इत्यर्थः । तदेतच्छ्रौतदृष्टान्तक्रमेण दर्शयति &amp;ndash; ग्राह्यमिति । यथा श्रुतमेव पश्विष्टिसोमप्रभृतिकं धर्मजातं यथाकालमेकेनैवाधिकारिणानुष्ठीयते तद्वच्छ्रौतनित्यनैमित्तिकादिकं पञ्चरात्रतन्त्रप्रोक्तं धर्मजातमखिलं योग्यप्रकारेण सङ्कलय्य सङ्ग्राह्यमित्यर्थः ॥42. अत्र कश्चिदाह &amp;ndash; &amp;lsquo;पञ्चरात्रतन्त्रेष्वधिकारवचनं न जातितो विप्राणाम्, अपितु गुणविशेषादौपचारिकविप्राणां &amp;lsquo;न शूद्रा भगवद्भक्ता विप्रा भागवतास्स्मृताः&amp;rsquo; इत्यौपचारिकनिर्देशस्तत्रतत्र दृश्यते&amp;rsquo; इति । एतदेव दृष्टान्तेन दर्शयति &amp;ndash; जाताविति । लोके खलु शिल्पिष्वाचार्यशब्दो जातावेव प्रयुज्यते, अथापि &amp;lsquo;आचार्यदेवो भव&amp;rsquo; इत्यादौ उपनीयाध्यापनादिरूपाचार्यलक्षणोपेतत्वादेव प्रयुज्यते । तत्प्रतीतिः &amp;ndash; जातिप्रतीतिरित्यर्थः । तदिदमाह &amp;ndash; स्मृतिष्विति । स्मर्यते हि &amp;lsquo;उपनीय तु यश्शिष्यम्&amp;rsquo; इत्यादि । एवं दृष्टान्तमुक्त्वा तद्वत्सात्वतादौ कर्माधिकारिणां विप्रब्राह्मणादिशब्द औपचारिकस्स्यात्, तथाच न पञ्चरात्रस्य विप्राधिकारोऽस्तीतीमामाशङ्कां परिहरति &amp;ndash; अगतिकविषय इति । अयमत्र निर्णयः &amp;ndash; यत्र खलु रूढिभङ्गमन्तरेण गतिर्नास्ति तत्र रूढिभङ्गो न दोषः । वयमप्यनुमन्यामहे । इह पुनः पञ्चरात्रे विप्राणाम् अधिकारवचने रूढिभङ्गो न कार्यः । पञ्चरात्रे मुख्यविप्राणामेव बहुषु प्रदेशेष्वधिकारवचनादित्याह &amp;ndash; विप्रादेरिति । उक्तं हि महाभारते &amp;ndash;&lt;br&gt;&#xA;&amp;lsquo;पञ्चरात्रविदो विप्रास्तस्य गेहे महात्मनः । प्रापणं भगवद्भुक्तं भुञ्जते चाग्र्यभोजनम् ॥&amp;rsquo;&lt;br&gt;&#xA;इति । इदं मुख्यविप्रविषयम् । नहि मुख्ये सम्भवत्यमुख्यकल्पना न्याय्येति मुख्यानुसरणमेव युज्यते । यथा &amp;lsquo;विप्राद् द्विषड्गुणयुतात्&amp;rsquo; &amp;lsquo;विप्राणां ज्ञानतो ज्यैष्ठ्यम्&amp;rsquo; इत्यादिषु । आदिशब्दाद्गौतममन्वादिपुराणप्रसिद्धिरपि संगृह्यत इति ॥43. नन्वत्र साङ्ख्यादयो निरस्ता न पुनर्योगादयः, कथमस्य पादस्य कार्त्स्न्येन परपक्षप्रतिक्षेपरूपत्वमित्याशङ्क्य तत्तदेकैकवादिनिरसनात्सदृशानामन्येषामर्थान्निरासस्स्यादित्याह &amp;ndash; योगा इति । साङ्ख्यव्युदासाद्योगा ध्वस्ता इत्यन्वयः । कणचरदमनादक्षपादानुयाताः । जैनभङ्गात्तदुत्थाः &amp;ndash; भेदाभेदवादित्वसाम्येन तदुत्था - जैनोत्था भाट्टाः । पशूनां पत्युस्तन्त्रे प्रकटितविहतौ सति तादृशापष्ठुनिष्ठास्सौगतादयो वादिनोऽस्मिन्पादे कुदृग्भिश्शङ्करभास्करयादवप्रकाशादितन्त्रनिष्ठैस्साकं ध्वस्ता इत्यन्वयः । एतेषां ध्वंसहेतुमाह &amp;ndash; तत्तुल्येति । अत्र प्रतिक्षिप्तपक्षतुल्यतर्कागमशरणत्वात्स्वयमपि प्रतिक्षिप्ता इत्यर्थः ॥44. अस्मिन्पादे प्रत्येकमधिकरणार्थान् विभज्य दर्शयति &amp;ndash; पादेऽस्मिन्निति । कापिलस्थैरिति साङ्ख्याधिकरणे । कणभुगनुगतैरिति वैशेषिकाधिकरणे । वृद्धवैभाषिकाद्यैरिति वैभाषिकाधिकरणे । अत्र वृद्धशब्दप्रयोगो वैभाषिकद्वित्वप्रदर्शनार्थः । केचिदेकद्व्यादिस्वभावैः परमाणुभिर्द्व्यणुकादिसृष्टिमाहुः, अपरे पुनस्तत्तदेकैकस्वभावैरिति पूर्वमेव विभागः प्रदर्शितः । योगाचाराभिधानैरिति योगाचाराधिकरणे । सुगतमतरहस्यरूपशून्यवादप्रसक्तैर्माध्यमिकाधिकरणे इत्यर्थः । जैनाधिकरणे पुनरर्हत्सिद्धान्तभक्तैः । पाशुपताधिकरणे पशुपतिसमयस्थायिभिश्च वेदोपरोधं क्षिप्त्वाथो पञ्चरात्राधिकरणे पञ्चमाम्नायदर्शी भारतप्रवक्ता व्यासश्श्रुतिपथमवददिति योजना ॥&lt;/p&gt;</description>
    </item>
  </channel>
</rss>
