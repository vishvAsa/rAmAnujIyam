<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/</link>
    <description>Recent content in &#43;१ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/index.xml" rel="self" type="application/rss+xml" />
    <item>
      <title>01 जिज्ञासाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/01_jijnAsAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/01_jijnAsAdhikaraNam/</guid>
      <description>&lt;p&gt;अतसीगुच्छसच्छायम्&lt;br&gt;&#xA;अञ्चितोरःस्थलं श्रिया ।&lt;br&gt;&#xA;अञ्जनाचल-शृङ्गारम्&lt;br&gt;&#xA;अञ्जलिर् मम गाहताम् ॥&lt;/p&gt;&#xA;&lt;p&gt;प्रारिप्सितस्य ग्रन्थस्य अविघ्नपरिसमाप्त्यर्थं प्रचयगमनार्थञ्च&lt;br&gt;&#xA;स्वाचार्यस्य वरदगुरोर् इष्टदेवतारूपं हस्तिगिरीश्वरं भगवन्तं&lt;br&gt;&#xA;वरदप्रणातार्तिहरनामभ्यां प्रख्यापितेष्टप्राप्त्यनिष्टपरिहारलक्षणपुरुषार्थदातृभावम्&lt;br&gt;&#xA;अत एव शरण्यं शरणमुपगच्छति वरदं द्विरदाद्रीशमिति । द्विरदाद्रीशमित्यनेन सौलभ्यमुक्त्तम् ;&lt;br&gt;&#xA;दिङ्नागैरर्चितस्तत्र पुरा विष्णुः सनातनः । ततो हस्तिगिरिर्नाम ख्यातिरासीन्महागिरेः ॥ इति पुराणवचनेन दिङ्नागानां तिरश्चामप्यर्चनीयोऽभूत् तत्रेति प्रतीतेः । श्रीनिधिंकरुणानिधिमिति पदद्वयेन शरण्यत्वोपयुक्त्ते सामर्थ्यकारुणिकत्वे अभिहिते । श्रीनिधेर्हि देयद्रव्येषु न दुर्लभं किञ्चिद्वस्त्वस्तीति नेष्टप्रापणे देयद्रव्याभावकृतमसामर्थ्यमस्ति । &amp;ldquo;अप्रमेयं हि तत्तेजो यस्य सा जनकात्मजा&amp;rsquo; इति श्रीनिधेरप्रमेयतेजोनिधित्वेन अनिष्टनिरसनेपि तेजोविरहलक्षणमसामथ्यर्ं न संभवति । हरिमित्यनेन आश्रितानां दुरितं हरतीत्यर्थसिद्धिः । &lt;em&gt;एवं परदेवतां प्रणम्य स्वाभीष्टां स्वस्य एतत्प्रबन्धनिर्माणौपयिकज्ञानशक्तयादिगुणप्रदायिनीं सदर्शनाख्यामपि देवतां प्रणमति बहिरिति । उपबृंहितवेदाय व्याख्यातवेदाय&lt;/em&gt; । अन्तर्ज्वरम् = &amp;ldquo;बिभेत्यल्पश्रुताद्वेदो मामयं प्रतरिष्यति&amp;rsquo; इति न्यायेन विपरीतार्थप्रतिपादनसमुद्भूतं व्याकुलत्वम् । अशीशमत् शमयति स्मेत्यर्थः । शमेर्ण्यन्तात् कर्तरि लुङि चङि (च) रूपम् । यथा योगी स्वशक्त्तिवैभवेन परेषां ज्वरं निवर्तयति, एवमयमपि स्वशक्त्तिवैभवेन श्रुत्यादीनामन्तर्ज्वरं शमयति स्मेति सूच्यते । प्रपद्ये प्रणवाकारमिति । प्रणवाकारं प्रणवसदृशं रङ्गमिव च स्थितमित्यर्थः । पूर्वाधिप्रतिपादितं भाष्यस्य रङ्गप्रणवाभ्यां सादृश्यमुत्तराधर्ेन उपपादयति । परस्येति । अकारार्थो विष्णुर्जगदुदयरक्षाप्रळयकृत् मकारार्थो जीवस्तदुपकरणं वैष्णवमिदम् । उकारोऽनन्यार्हं नियमयति सम्बन्धमनयोः त्रयीसारः त्र्यात्मा प्रणव इममर्थं समदिशत् ॥&amp;rsquo; इत्युक्त्तरीत्या प्रणवस्य शेषित्वप्रकाशकत्वम् । भाष्यस्य परमशेषित्वप्रकाशकत्वं स्पष्टमेव । श्रीरङ्गस्यापि परब्रह्मशेषशायित्वप्रकाशकत्वेन शेषित्वप्रकाशकत्वम् । यद्यपि श्रीरङ्गस्य शेषशायित्वलक्षणशेषित्वप्रकाशकत्वम्; भाष्यप्रणवयोस्तु स्वामित्वलक्षणशेषित्वप्रकाशकत्वमिति नैकः साधारणो धर्मः तथापि, &amp;ldquo;सकलकलं पुरमेतत् संप्रति जातं सुधांशुबिम्बमिव&amp;rsquo; इत्यत्रेव श्लेषभित्तिकाभेदाध्यवसायमूलया भेदे अभेदः इत्येवंरूपया अतिशयोक्तयैव साधारणधर्मैक्यलाभः । श्रुत्यन्तेष्विति *श्रवणमननयोरुमयोरपि श्रुत्यन्तादिसंबन्धाविशेषेऽपि प्राधान्यात् प्रणवे ? (श्रवणे ?) श्रुत्यन्तरस्य प्रतिपादकत्वेन प्रतिपत्तिस्थानतया, मनने भाष्यस्य च व्यपदेशः । यथा &amp;ldquo;श्रोतव्यः श्रतिवाक्येभ्यो मन्तव्यश्चोपपत्तिभिः&amp;rsquo; इति । दृष्टं विशदध्यानविषयीकृतम् । न तु स्वमते ध्यानदर्शनयोर्भेदोऽस्ति । &amp;ldquo;रङ्गधामनि यो मुक्त्तिकालीन (नः ?) श्रवणमनननिदिध्यासनफलीभूतः सः&amp;rsquo; इत्यपि वदन्ति । अत्र श्रुत्यन्तहृदम्बुजरङ्गधामतुल्यतया भगवदभिव्यक्त्तिस्थानत्वं भाष्यस्य व्यज्यते । प्रमाणञ्च प्रमेयञ्चेति । प्रमाणं वेदः प्रमेयं तत्प्रतिपाद्योऽर्थः । अथ चिकीर्षितौपयिकतया प्रकृतं व्याख्येयतात्पर्यज्ञानमाशास्ति- अविस्तृता इति । गिरः । दीपादिसङ्ग्रहार्थं सामान्येन ग्रहणम् । अत एव तदैककण्ठ्येन भाष्यं व्याख्यायते । अखिलं पदगतं वाक्यगतं पबन्धगतञ्च । दृढं कुतर्कानपनोद्यम् । एवं मङ्गलमनुष्ठाय चिकीर्षितं प्रतिजानीते श्रीरङ्गेति । प्रथमविशेषणेन स्वस्य धीविशेषः, द्वितीयेन सत्वोत्तरत्वञ्च आप्त्यर्थं प्रदर्शितम् । अचूचुदत् । श्रुतप्रकाशिकायामिति शेषः । अत्र भाष्यं मया व्या-(ख्यायत इ)ति (प्रति) ज्ञातं भवति । तत्र विन्यासविशेषात् भगवत्कैङ्कर्यबुध्यैव स्वस्य प्रवृत्तिः; न तु पाण्डित्यख्यापनायेति व्यज्यते । अथ तत्प्रीणनार्थमपि ग्रन्थकरणम्, &amp;ldquo;बोधयन्तः परस्पर&amp;rsquo;मिति वचनानुसारेण परप्रत्यायनाथर्तयैवार्थवत् । ननु शिष्याः स्वयमेव जानन्ति, किं त्वया यत्नः क्रियते इत्याशङ्कयाऽऽह गुरुभ्य इति । सौकर्यायेति प्रकृतचोद्यपरिहारः । अथापि संप्रदायविरहाद्भ्रमसंभवे कथं परानुग्रहः स्यात् ? तत्राऽऽह गुरुभ्य इति । एवमपि शब्दरचनायामन्यथा प्रतिपादनसंभवेन भ्रमसंभव इत्यत उक्त्तं तत्प्रयुक्त्तैः इति । एवं तर्हि ते यत्नः किमर्थ इत्यत्राऽऽह सङ्कलय्येति । वरदगुरुभिरुपन्यस्तेष्वर्थेषु यावदपेक्षितम्, तथा सङ्कलनमस्मत्कृतमित्यभिसन्धिः । अथापि कृत्स्नोपदेशाभावात् स्वग्रन्थस्यानुपादेयतामाशङ्कयाऽऽह क इति । इदं चोद्यं न्यायसुदर्शनादिष्वपि समानमित्यर्थः । अथापि तैः पूर्वकृतैरेवालम् । किं भवद्यत्नेन कतिपयार्थग्राहिणेति चोद्यं परिहरति श्रुतांशेति । भाष्यवित्तमैः सुदर्शनविवरणादिभिः भाष्यार्थं प्रतिपद्यमानैरपि इयं कृतिः श्रुतप्रकाशिका नोपेक्ष्या; किन्तु उपादेया । किमर्थं ? मया आचार्यसकाशात् श्रुतानामर्थानां श्रुतप्रकाशिकया प्रतिपाद्यमानानां सुदर्शनादिष्वनुक्त्तानां भाष्यार्थांशानां स्थितये । अत्र दृष्टान्तः आढ्यैरिति । &amp;ldquo;पन्त्रे तद्देवतायाञ्च&amp;rsquo;, &amp;ldquo;यस्य देवे परा भक्त्तिः यथा देवे तथा गुरौ&amp;rsquo; इत्यादिप्रमाणानुसारेण भाष्यार्थाधिगमस्य भाष्यतत्कर्तृतत्प्रतिपाद्यभगवत्प्रसादलभ्यत्वम् कृत्स्नभाष्यार्थवेदितुः भाष्यकारस्य तत्प्रतिपाद्यस्य भगवतो वा, &amp;ldquo;अस्य वाक्यस्यायमर्थः&amp;rsquo; इत्येवंरूपात् वचनात् भाष्यार्थः सुबोधो भविष्यति इत्याशङ्कयाऽऽह भाष्यञ्चेद्व्यवृणोदित्यादिना । ननु व्यवृणोदित्यत्र &amp;ldquo;हेतुहेतुमतोर्लिङ्&amp;rsquo; इति लिङो भविष्यद्विषयत्वात् लिङ् मा भून्नाम । मा च भूत्, &amp;ldquo;लिङ्निमित्ते लृङ् क्रियातिपत्तौ&amp;rsquo; इति लृङ् । तस्यापि भविष्यद्विषयकत्वात् । &amp;ldquo;भूते च&amp;rsquo; इत्यनेन भेते काले, &amp;ldquo;लिङ्निमित्ते लृङ् क्रियातिपत्तौ&amp;rsquo; इति विधीयमानो लृङ् कस्मान्न भवतीति चेत्- अत्राहुः । सत्या अपि क्रियातिपत्तेरविवक्षितत्वाद्वा, सतोऽपि हेतुहेतुमद्भावस्याविवक्षितत्वाद्वा लृङ् न भवति । सतोऽप्यविवक्षा दृश्यते, यथा &amp;ldquo;अनुदरा कन्ये&amp;rsquo;ति । केचित्तु &amp;ldquo;गाम्भीर्यादनवस्थिति&amp;rsquo; रिति गाम्भीर्यहेतुकत्वोक्तेः अनवस्थाने विवरणं न हेतुरिति वर्णयन्ति । केचित्तु ननु स्वयमेव भाष्यकारैः भाष्यस्य व्याख्यातत्वात्किमिति भवता यत्नः क्रियते इति चोद्यं परिहर्तुमनुवदति भाष्यञ्चेदिति । अत्र चेच्छब्दः न यद्यर्थे, किंतु असन्दिग्धे सन्दिग्धवद्वचने, वेदाश्चेदितिवत् । भाष्यञ्चेदिदम्, स्वयं व्यवृणोदेव । भाष्यभाष्यं स्वयमेव स्वव्याख्यानं भवति । तथा हि भाष्यलक्षणं कुर्वन्ति, &amp;ldquo;स्वपदानि च वर्ण्यन्ते&amp;rsquo; इति । परिहरति व्याख्यानेति । तथा; अत्र अपिरध्याहार्यः । तथापि व्याख्यानवाचां भाष्यान्तर्गतानां गाम्भीर्यादनवस्थितिः = तात्पर्यं परिनिष्ठा न लब्धुं शक्येत्यर्थः । अथा कैरिव ? (अन्यथा कैयट ?) वार्तिकादेरनारंभापत्तेरिति भावः । अनवस्थितिमुपपादयति मितमतिरित्यादि । नर (नारद) नारायणन्यायेन भगवानेव अर्चारूपी (?) भाष्यपरिज्ञानार्थिभिरुपसर्पणीयः इति किं युष्मत्कृत्या ? नेत्याह प्रष्टव्य इति । अर्चारूपी ईश्वरः कथं प्रष्टव्यः ? कुत इत्यत आह - स हि इति । स हि नारायणादिरूप ईश्वरः नः इदानीन्तनानामस्माकं प्रत्यक्षरूपो न । इदानीमचर्ारूपेणावस्थानात् नारदादिवत् नास्माकमुपदेष्टेत्यर्थः इति व्याचक्षते । तदेवं श्रीरङ्गेशाज्ञयेत्यारभ्य श्रुतप्रकाशिकारम्भप्रतिज्ञा । तस्याः भाष्यं विषयः; सङ्कलय्य तदर्थज्ञापनं प्रयोजनम्; तच्च न पूर्वव्याख्यानैरन्यथासिद्धम्; न वा भ्रमप्रमादादिदोषमिश्रम्; तदर्थिनश्चात्र अधिकारिणः इति स्वग्रन्थे प्रेक्षावत्प्रवृत्त्यौपयिकं अनुबन्धचतुष्टयं प्रदर्शितं भवति । अष्टादशविद्यास्थानेषु शारीरकशास्त्रे भगवतो भाष्यकारस्य व्याचिख्यासायां निमित्तमाह सर्वेषामित्यादिना । स्वत एव भगवत्साक्षात्कारसमर्थानां मुक्त्तानां वेदस्या लौकिकपुरुषार्थप्रतिपत्त्यर्थमनादरणीयत्वादाह - प्रमाणाधीनप्रमेयनिश्चयानामिति । भ्रान्तात् प्रति वेदस्यानादरणीयत्वादाह उपादित्सितेति । उपादित्सितजिहासितालौकि (तलौकि) केष्टानिष्टतत्साधनानामित्यर्थः । अलौकिकपुरुषार्थतत्साधनप्रत्यायकत्वाविशेषेण सांख्याद्यागमवैलक्षण्ये वेदस्य निमित्तमाह - तत्राप्यपुरुषेति । पूर्वभागे कुतो न व्याचिख्यासेति शङ्कामपाकरोति- तत्र चेत्यादिना । पूर्वभागे अर्वाचीनफलतत्साधनपरे अवगते इति योजना । असन्दिग्धतयाऽवगतेत्यर्थः । पूर्वभागेऽनुपप्लुत इति यावत् । अत्र अर्वाचीनेति विशेषणेन वेदान्तभागप्रतिपाद्यार्थविप्लवे महाफलहानिवत् तदंशे तन्नास्तीत्यपि सूचितम् । तदुज्जिजीवयिषया व्याचिख्यासितमित्यन्वयः । निष्कण्ठकीकृत्य कृतार्थयितुं भवभयाभितप्तेत्यन्वयः । तेन उज्जिजीवयिषाया, कृतार्थयितुमित्यनयोः न पौनरुक्तयमिति वदन्ति । केचित्तु उज्जिजीवयिषायाः सदसद्विवेचनचतुरपूर्वाचार्यविरचितमित्यनेनान्वय इति उज्जिजीवयिषां पूर्वाचार्यगतामाहुः । अपरे तु उज्जीवनकृतार्थीकरणयोः द्वारद्वारिभावेन भेदमाहुः । कुपथप्रवृत्तिनीति । कुत्सितः पथः कुपथः । पथशब्देन समासः । न पथिन्शब्देन । तेन &amp;ldquo;कापथ्यक्षयोः&amp;rsquo; इति न भवति । पठितश्च त्रिकाण्डशेषे पथः पन्थाश्च मार्गः स्यात्&amp;rsquo; इति पथिन्शब्दसमानार्थः पथशब्दोऽकारान्तः । शङ्करादिकृतानां शारीरकव्याख्यानानामनादरणीयत्वे हेतुमाह परमर्षिप्रणीतानीति । यत्तदोर्नित्यसम्बन्धात् अत्र यानीति शेषः । यानि परमर्षिप्रणीतानि शास्त्राणि, तेषां महर्षिप्रणीतानि व्याख्यानानि सन्ति चेदित्यर्थः । व्याख्येयानीति गहनार्थत्वसूचकम् । सन्त्यपि तान्यनादृत्य व्याख्येयान्तराणि इत्यत्र व्याख्येयान्तरकथनं दृष्टान्तार्थम् । यथा व्याख्येयान्तराणां शारीरकविरुद्धानामप्रामाणिकत्वम्, तथा बोधायनव्याख्यानविरुद्धानां शङ्करादिकृतव्याख्यानानामप्रामाणिकत्वमित्यर्थः । यद्वा तेषाञ्च महर्षिप्रणीतानीत्यत्र चशब्दो भिन्नक्रमः । परमर्षिप्रणीतानि व्याख्येयानि, तेषां महर्षिप्रणीतानि व्याख्यानानि च सन्ति चेत्, तान्येव व्याख्येयानि, व्याख्यानानि च अनुरोद्धव्यानीत्यर्थः । बाधकानुपलम्भादिति । &amp;ldquo;सर्वत्र प्रसिद्धोपदेशा&amp;rsquo;दित्यत्र व्याख्यानान्तरवर्णनं परमतानुसारेण कृतम् । अनन्तरमेव वृत्तिकारोक्तार्थवर्णनात् । अतो न तद्विरोधः । पूर्वभागार्थानां शिक्षणीयत्वमिति । अरुणाधिकरणादिष्विति भावः । अखिलेतिश्लोकार्थविचारः इष्टदेवतोपासनरूपं मङ्गलमिति । उपासनाशीरूपं भङ्गलमित्यर्थः । अत एव वक्ष्यति, &amp;ldquo;वस्तुनिर्देशः, भवत्वित्याशीर्वादश्च कृतौ भवतः&amp;rsquo; इति । केचित्तु भक्त्तिप्रार्थनमपि भक्त्तिरूपमिति मन्यन्ते । यद्वा उपासनस्य स्वतोऽनुकूलत्वमवगम्य तत् प्रार्थयमानेन तस्याप्यनुष्ठितत्वसम्भवादेवमुक्त्तमिति द्रष्टव्यम् । मङ्गलाचारयुक्त्तानामिति । न च इदं वचनं जपहोमादितुल्यतया आदर्शदर्शनादिमङ्गलाचारस्य विनिपातनिवृत्तिहेतुत्वावगमकम्; न त्वारम्भकाले मङ्गलकर्तव्यतायां प्रमाणम् । अत एव मङ्गलानुष्ठाने आचारमेव प्रमाणयन्ति इति वाच्यम्- समाप्तिप्रतिबन्धकविघ्नस्यापि विनिपातशब्दार्थत्वेन मङ्गलाचरणस्य विघ्ननिवारकत्वावगमकत्वेन प्रामाण्यसम्भवात् । यथा चोदनासूत्रे इति * । &amp;ldquo;चोदनालक्षणोऽर्थो धर्मः&amp;rsquo; (पू.मी 1-1-2) इति सूत्रे यश्चोदनालक्षणः स धर्म इति धर्मस्वरूपे कथिते, यथा चोदनैव प्रमाणमिति अर्थादुक्त्तं भवति तथेत्यर्थः । प्रह्वीभावावगमात् प्रणतिरपि फलितेति । प्रणतिरप्यनुष्ठिता भवतीत्यर्थः । ननु विनतेत्युक्त्तिमात्रेण कथं प्रणतिरनुष्ठितेत्यवसीयते । तथासति, उपासकानां भगवान् मोक्षप्रदः इत्युक्त्तिमात्रेण तद्वाक्यप्रयोक्तॄणां सवर्ेषामपि अनुष्ठितोपासनकत्वप्रसङ्गेन मोक्षप्रसङ्गः इति चेन्न । अतिसुकरस्य प्रणामस्य रक्षादीक्षारूपेष्टसाधनत्वमवगम्य तत् अन्येषामप्युपदिशता भाष्यकृता साप्यनुष्ठितेत्युक्त्ते विरोधाऽभावात् । णमु प्रह्वत्वे इति हि धातुरिति । ननु भक्त्तिविनतशब्दयोः प्रह्वोभावावगमकत्वमुपन्यस्य भक्त्तिशब्दस्य प्रह्वीभावाऽवगमकत्वोपपादकानुपन्यासेन नमेः तदुपन्यासोऽसंगतः । नच भक्त्तिशब्दे प्रह्वीभावावगमकत्वस्योपपादकनिरपेक्षतया तदनुपन्यास इति वक्त्तुं शक्यम् । प्रत्युत भक्त्तिशब्दस्यैव प्रह्वोभावार्थकत्वस्य अप्रसिद्धत्वेन तदुपपादकसापेक्षतया तदुपन्यास एव (हि) युक्त्त इति चेत् मैवम् । एभक्त्तिविनतशब्दयोरैकार्थ्यमवश्यं वक्त्तव्यम् । इतरथा रक्षाहेतुत्वं विनतेरुपन्यस्य तदतिरिक्त्तायाः भक्त्तेः पार्थने किं केन सङ्गत स्यात् । अतो भक्त्तिविनतशब्दयोरैकार्थ्यात् प्रक्रमस्थविनतशब्दस्य, &amp;ldquo;णमु प्रह्वत्वे&amp;rsquo; इति स्मृत्यनुसारेण अर्थे कथिते भाक्त्तशब्दस्याप्यर्थः कथितः । यथा, विदितः स हि धर्मज्ञः शरणागतवत्सलः । तेन मैत्री भवतु ते यदि जीवितुमिच्छसि ॥&amp;rsquo; (श्रीमद्रामा।) इत्यत्र मैत्र्याः शरणागतिरूपत्वसिद्धिः इति मत्वा, &amp;ldquo;णमु प्रह्वत्वे इति हि धातुरित्युक्त्तम् । न च नमेः प्रह्वीभावार्थकत्वे विनतशब्दस्य न्यासोपासनाख्यविद्याविशेषनिष्ठपरत्वं न स्यादिति वाच्यम् उपसर्गवशेन ज्ञानविशेषविशिष्टप्रह्वीभाववाचकत्वसम्भवेन विद्याविशेषवाचित्वसम्भवात् । विषयविषयिरूपेति । विषयो ब्रह्म; उपासनफले विषयिणी । न च उपासनस्य तृतीयाध्यायप्रतिपाद्यस्य विषयित्वेऽपि कथं फलस्य चतुर्थाध्यायप्रतिपाद्यस्य विषयित्वमिति वाच्यम्, फलभूतायाः मुक्त्तेरपि भगवदनुभवरूपतया विषयित्वेन क्रोडीकारसंभवेनादोषात् । भवतीति भुवनमिति । यद्यपि भुवनशब्दः, &amp;ldquo;भू सू धू भृस् जिभ्यश्छन्दसि&amp;rsquo; इति छन्दसि क्युन्नन्तो व्युत्पादितः । तथापि &amp;ldquo;वा भुवन&amp;rsquo; मित्यत्र &amp;ldquo;बहुलस्मरणात् भाषाविषयत्वमप्यस्ती&amp;rsquo;ति वैयाकरणोक्तेरदोषः । रूढिशक्तया कुलालादिव्यावृत्तिरिति । यद्यपि योगोऽतिप्रसक्त्तः तथापि रूढ्या तन्निरास इति भावः । यद्यपि रूढ्यनभ्भुपगमेऽपि अखिलशब्देनैव कुलालादिव्यावृत्तिसिद्धिः; तस्याखिलकार्यहेतुत्वाभावात् । किञ्च लीलापदेनापि व्यावृत्तिसिद्धि । प्रयोज्यरूपघटगतजन्मादिव्यापारस्य कुलाललीलात्वाभावात्, तथापि इतरपदनिरपेक्षस्यापि केवल भुवनशब्दस्य कुलालादिव्यावर्तकत्वसिद्धिरित्यभिप्रेत्य तथोक्तमिति द्रष्टव्यम् । अण्डजातानीति । अण्डान्तर्वर्तीनि भुवनानि विक्षितानीत्यर्थः; न त्वण्डसमूहाः इति । भुवनशब्दस्याण्डवाचित्वाप्रसिद्धेः । किञ्च ब्रह्मणोऽण्डोत्पादकत्वगन्धाभावेन तद्य्वावृत्यर्थं साकल्यस्याप्यविवक्षणीयत्वापातात् । केचित्तु अण्डजातानि अण्डसमूहा अपीत्यर्थः । तेषामपि विपुलतरकार्यविशेषरूपत्वेन भुवनशब्दवाच्यत्वसम्भवात् । न चैवं ब्रह्मणोऽण्डानुत्पादकत्वेन तत एव तद्य्वावृत्तिसिद्धिरिति वाच्यम् - अखिलपदाभावे भूलोकादिलक्षणयत्किञ्चिद्भुवनजनकत्वस्य चतुर्मुखादावपि सम्भवेन तद्य्वावृत्त्यर्थत्वेन अखिलपदस्यार्थवत्त्वात् । निषेध्यवशात् शुभत्वाशुभत्वे इति । ननु यद्यत्र भुवनवैकल्यस्य निषेध्यस्याशुभत्वात् तन्निषेधस्य शुभत्वम्, तर्हि अखिलहेयप्रत्यनीकेत्यत्र अखिलशब्दस्य भगवच्छरणागतिवाक्योपक्रमगतस्य हेयवैकल्यनिषेधवाचिनः शुभत्वं न स्यात्, निषेध्यस्य हेयवैकल्यस्य शुभत्वादिति चेन्न । तत्रापि अखिलहेयप्रत्यनीकेत्यत्र निवर्तकवाचिप्रत्यनीकशब्देन निवृत्तिक्रियाव्यापाराविषयत्वं हेयगतं हि निषिध्यते; हेयगतं च निवृत्तिक्रियाव्यापाराविषयत्वमशुभमेवेति तन्निषेधस्यापि शुभत्वात् ।&lt;/p&gt;</description>
    </item>
    <item>
      <title>02 जन्माद्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/02_janmAdyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/02_janmAdyadhikaraNam/</guid>
      <description>&lt;p&gt;वाक्यतर्करूपत्वादिति । वाक्यविचाररूपत्वादित्यर्थः । सकलेतरपुरुषार्थेति । कर्मणामल्पास्थिरफलत्वावगत्यनन्तरमनन्तस्थिरफलत्वेनापाततः प्रतिपन्नानं ब्रह्मतदनुबन्धितदुपासनतत्प्राप्त्यादीनां विचार्यत्वमिति हि जिज्ञासासूत्रार्थ इति भावः । ततश्चेतरत् परित्यज्य प्राप्यत्वेन प्रापकत्वेन ब्रह्म जिज्ञास्यमित्यस्य कथं सूत्रार्थत्वमिति न चोदनीयम् । व्याख्यात्रन्तरोक्तजिज्ञास्यपदप्रयोजनं दूषयति- अनेन जिज्ञास्यमिति पद इति । भाष्ये जिज्ञास्यमितिपदस्य सङ्गतिसूचनार्थतया व्याख्यातत्वेन यत् कैश्चिदुक्त्तं &amp;ldquo;जिज्ञास्यमिति पदे प्रधानाद्यौपचारिकार्वाचीनब्रह्मशब्दार्थव्यावृत्तिः&amp;rsquo; इति, तन्नेत्यर्थः । ततश्च जिज्ञास्यपद इति सप्तमी; न तु जिज्ञास्यपदेनेति तृतीयेति मन्तव्यम्, नेत्यस्य पृथक्पदत्वेन निषेधार्थकत्वात् । तत्र हेतुमाह तच्च व्यावर्तकस्येति । तच्च व्यावर्तनमित्यर्थः । वक्त्तव्यतया । उक्त्येर्थः । अपिः स्सम्भावनार्थः, एवकारार्थो वा । ततश्चायमर्थः- महामहिमशालित्वेन प्रसिद्धप्रणववेदप्रधानब्रह्मविष्णुरुद्राग्नीन्द्रादीनां मध्ये किं निरतिशयबृहदिति प्रश्ने, प्रणवादिव्यावृत्तिर्हि व्यावर्तकलक्षणोकत्यैव सिध्यति, न ततः प्राक् प्रश्नसमये । ततश्च &amp;ldquo;जिज्ञास्यम्&amp;rsquo; इत्यस्य उक्त्तरीत्या सङ्गतिसूचकत्वमेव । न तु प्रधानादिव्यावर्तकत्वमिति । यदेव निरतिशयबृहदुक्त्तं तदेव जिज्ञास्यमिति । नन्वेतद्ग्रन्थपर्यालोचनायाम्, &amp;ldquo;यतो वा इमानि&amp;rsquo; इति वाक्ये तद्विजिज्ञासस्व&amp;rsquo; इति जिज्ञास्यत्वं विधीयत इति प्रतीयते । तदनुसाराच्च जिज्ञास्यविषयक एव, इत रथा प्रश्नोत्तरयोः वैयधिकरण्य प्रसङ्गात् । ततश्च तदनुसारि सूत्रेपि तथैव प्रश्नोत्तराभ्यां भवितव्यम् । न च तद्युज्यते । उत्तरत्र (हि?) ग्रन्थकारैरेव यत्नेन, &amp;ldquo;विजिज्ञासस्वेति न विचारस्योपासनस्य वा विधिः, अपि तु ब्रह्मत्वस्यैव&amp;rsquo; इति वक्ष्यते । अतः कथं तयोरविरोध इति चेत्- अत्र केचित् इतरे त्वर्थसामान्यात्&amp;rsquo; इति सूत्रे । केषुचिन्न । यत्रानुसन्धेयम्, तत्र ज्ञाप्यान्तर्गतत्वाज्जगत्कारणत्वं विशेषणम् । यत्र तु नानुसन्धेयम्, तत्रोपलक्षणम्, ज्ञाप्यानन्तर्गतत्वात्&amp;rsquo; इति वक्ष्यमाणत्वेन तद्ग्रन्थपर्यालोचनायां &amp;ldquo;यतो वा&amp;rsquo; इति वाक्ये जिज्ञास्यत्वलक्षणमुपास्यत्वमेव विधीयते । ततश्च विधेये उपासने जगत्कारणत्वस्यान्वयानन्वयाभ्यां विधेयान्वयित्वानन्वयित्वलक्षणे विशेषणत्वोपलक्षणत्वे अपि सम्भवत इति प्रतीयते । ततश्च तद्ग्रन्थानुरोधेन &amp;ldquo;यतो वा&amp;rsquo; इति वाक्ये जिज्ञास्यत्वमेव विधीयत इति पक्षोप्याचार्याणामभिमत एव । &amp;ldquo;न विचारस्योपासनस्य वा विधिः&amp;rsquo; इत्युत्तरग्रन्थानुसारेण सोपि पक्षोऽभिमत इति, उभायथापि सम्प्रदायसत्त्वादिति च वदन्ति । समासार्थनिर्णयार्थं वाक्यान्तरसापक्षत्वेनेति । वाक्यार्थकथनव्याजेनैव समासार्थव्याख्यानासम्भवात्, जन्मादिपद स्य पृथग् व्याख्यानमवश्यमपेक्षितमित्यर्थः । ब्रह्मण एव निमित्तोपादानत्वाभिप्रायनिबन्धन इति । इदं च &amp;ldquo;अखिल &amp;rsquo; इत्यादिश्लोकव्याख्यानावसरे सुस्पष्टमुपपादितम् । अत्र समुदितविवक्षेति । दर्शपूर्णमासाभ्यामित्यत्रेत्यर्थः । नपुंसकत्वं चेति । &amp;ldquo;स नपुंसकम्&amp;rsquo; इतिसूत्रेणेति भावः । जन्मादीत्यत्रेतिकरणेनेति । &amp;ldquo;जन्मादिशब्देन&amp;rsquo; इत्यनुकत्वा अनुक्रियमाणरूपाविनाशेन एकवचनान्तस्यैवानुकरणादिति भावः । शङ्कते ननु नेदं समुदितमपि लक्षणमिति । विशेषणं विशेष्यं चैककार्यान्वितत्वेनेति । तस्यान्यपदार्थस्य गुणो वर्त्तिपदार्थः । तस्यापि कार्यान्विततया संविज्ञानं येन स तद्गुणसंविज्ञानो बहुव्रीहिरिति तत्पुरुषगर्भो बहुव्रीहिः । न तु स च गुणश्च तद्गुणौ इति द्वन्द्व इति मन्तव्यं, तथाहि सति &amp;ldquo;त्यदादीनि सर्वैर्नित्यम्&amp;rsquo; इत्येकशेषेण &amp;ldquo;स च गुणश्च तौ&amp;rsquo; इति रूपप्रसङ्गेन तद्गुणेति रूपासिद्धिप्रसङ्गात् । समुदायस्य विवक्षितत्वे &amp;ldquo;सर्वादीनि&amp;rsquo; इति बहुवचनं न स्यादित्याशङ्क्याह- समुदायिनो वा अन्यपदार्थतयेति । विशिेष्ट समुदायान्तर्गतत्वाकारेणेति । अयं भावः- मत्वर्थे बहुव्रीहेरनुशिष्यत्वात् वासखिनमानय&amp;rsquo; इत्यादौ वासस्संयोगस्यैव मत्वर्थतया प्रतीतेः, तस्य च वासो विनो आनयनासम्भवात् वासोविशिष्टस्यैवानयनम् । तद्वदेव &amp;ldquo;शुक्त्तवाससमानय&amp;rsquo; इति तद्गुणसंविज्ञानबहुव्रीहौ वासस्संयोगस्यैव मत्वर्थानुशिष्टबहुव्रीह्मर्थतया प्रतीतेः अन्तरेण वासस्तस्यानयनासम्भवात् तद्वत एवानयनम् । &amp;ldquo;गोमन्तमानय&amp;rsquo; इत्यत्रेव &amp;ldquo;चित्रगुमानय&amp;rsquo; इत्यत्रापि स्वामित्वस्यैव बहुव्रीह्मर्थतया प्रतीतेस्तस्य चानयनेपि चित्रगवीनां स्वामित्वलक्षणसम्बन्धानपायान्न गवामानयनम् । तद्वदिहाष्यन्यपदार्थे जन्मस्थितिलयारब्धसमुदाये जन्मन आद्यावयवत्वेनानुप्रविष्टत्वात् । अवयवावयविभावस्य च मत्वर्थविहितबहुव्रीह्मर्थत्वात् अवयवेन विना अवयविनोऽभावात् जन्मनोपि ग्रहणं सिद्धमित्यर्थः । कृत्स्नस्य भुवनस्यैककार्यताविशेषेणेति । कृत्स्नस्य कायर्वर्गस्य एककार्यवदनायासेन एकेन कर्त्रा सङ्कल्पमात्रेण निर्मितत्वज्ञापनार्थमिति भावः । प्रसिद्धवन्निर्देशरूपतयेति । ननु ग्रहाधिकरणे एकवचनार्थस्याविवक्षितत्वाङ्गीकारेपि प्रातिपदिकार्थस्य विवक्षाङ्गी कृता । सह तु समानीत्यत्र अचिन्त्यविविधविचित्ररचनत्वादेः प्रातिपदिकार्थतया कथं तस्याविवक्षाङ्गीकर्त्तुं शक्यत इति चेत्- न । यथा- &amp;ldquo;यस्योभयं हविरार्तिमार्च्छेति&amp;rsquo; इत्यत्र प्रातिपदिकार्थेपि हविर्विशेषणीभूतोभयत्वे न श्रुतेर्विवक्षा, एवं &amp;ldquo;भूतानि&amp;rsquo; इत्यनेनैव उद्देश्यस्य लब्धत्वात् &amp;ldquo;इमानि&amp;rsquo; इति शब्दार्थे न विवक्षाङ्गीकर्त्तुं शक्येति हि तस्याभिप्रायः । न तु &amp;ldquo;इमानि&amp;rsquo; इत्यस्यैव पदस्योद्देश्यसमर्पकत्वमङ्गीकृत्य विशेषणांशे न तात्पर्यमित्युच्यते । नन्वेवं सति &amp;ldquo;प्रसिद्धवन्निर्देशरूपतयानुवादरूपस्य&amp;rsquo; इति व्यर्थम्; इदंशब्दार्थे उद्देश्यविशेषणे तात्पयर्ाभावादित्येव सुवचमिति चेत् । मैवम्- इदंशब्दस्याथर्भूते उद्देश्यविशेषणे वाक्यस्य तात्पर्याभावेनेत्यन्वयः । अचिन्त्यरचनत्वादेस्सन्निहितवाचीदंशब्दार्थत्वोपपादकः अनुवादरूपस्येत्यन्तो ग्रन्थ इति द्रष्टव्यम् । नन्वेवं &amp;ldquo;भूतानि&amp;rsquo; इत्यत्र बहुवचनमप्यविवक्षितं स्यात्, तथा सवर्ाणि ह वा इमानि भूतानि&amp;rsquo; इत्यादौ सर्वत्वमप्यविवक्षितं स्यादिति कोऽयमाक्षेप इति चेन्न, न्यायसाम्यादापातत आक्षेपस्य तत्परिहारस्य च दर्शने दोषाभावात् । ग्रहबहुत्वस्य विरुद्धं ह्मेकत्वमिति - तत्र ह्मुत्पत्तिवाक्ये ग्रहाणां दशत्वसंख्यावगतैवेति कियन्तो गृहास्सम्मार्ष्टव्या इत्याकाङ्क्षाया अभावादनाकाङ्क्षिता संख्या अविवक्षिता । अत एव &amp;ldquo;चमसाध्वर्यून् वृणेते&amp;rsquo; इत्यत्र चमसाध्वर्यूणामुत्पादकवाक्यान्तराभावेन उत्पत्तिवाक्यावगतसङ्खयान्तरसम्बन्धाभावेन सङ्ख्याकाङ्क्षायाः सत्त्वात् &amp;ldquo;चमसाध्वर्यून्&amp;rsquo; इति बहुत्वस्य विवक्षाङ्गीकृता । तथा &amp;ldquo;मैत्रावरुणः प्रेष्यति चान्वाह च&amp;rsquo; इत्यत्र व्यस्तयोः प्रैषानुवचनयोर्निर्ज्ञातकर्तृकत्वेन समस्तयोरेव प्रैषानुवचनयोः कर्त्राकाङ्क्षासत्त्वात् प्रैषानुवचनरूपोद्दश्यगतं च शब्दावगतं साहित्यं विवक्षितम् । ततश्च सहितयोरेव प्रैषानुवचनयोर्मैत्रावरुणकर्तृकत्वविधिरिति पूर्वतन्त्रे स्थितत्वात् । इह तु ब्रह्मण इतरव्यावृत्तमहामहिमप्रदर्शनार्थतया &amp;ldquo;इमानि&amp;rsquo; इत्यस्यापेक्षितत्वादिति भावः । तत्र तत्राङ्गीकृतेति । &amp;ldquo;यस्योभावग्नी अनुगतावभिनिभ्रोचेदभ्युदियाद्वा पुनराधेयं तस्य प्रायश्चितिः&amp;rsquo; इत्यत्र अग्निद्वयोत्पादनसमर्थविधेयाधानान्वयानुपपत्त्या वाक्यस्यायुक्त्तार्थत्वलक्षणानर्थक्यप्रसङ्गेनाग्न्युभयत्वस्य विवक्षा । तथा &amp;ldquo;युवं हि स्थ स्वःपती&amp;rsquo; इति द्वयोर्यजमानयोः प्रतिपदं कुर्यात्&amp;rsquo; इत्यादौ द्वित्वादिविवक्षा; तामङ्गीकृत्य कुलायादिषु उत्कर्षाभ्युपगमादिति भावः । किमयं तसिल्प्रत्ययः &amp;ldquo;तसेश्च&amp;rsquo; इति विहितस्तसिस्थानकः,उत &amp;ldquo;पञ्चम्यास्तसिल्&amp;rsquo; इति विहितो वेति विकल्प्याद्यं दूषयति- तसिप्रत्ययस्येति । द्वितीयं दूषयति- एवं तसिलोपीति । धर्मिस्वरूपस्य कल्याणतामाहेति । ज्ञानत्वादेः कल्याणत्वे कथिते धर्मिणोपि कल्याणत्वं कथितं भवतीत्यभिप्रायः । आदिशब्देन सत्यत्वमानन्त्यं च विवक्षित मिति । इदमुपलक्षण सार्वज्ञ्यादीनाम् । तेषामपि कल्याणत्वस्यावश्यबोध्यत्वादिति द्रष्टव्यम् । हेयप्रत्यनीकत्वं पूर्वमुक्त्तमिति । अतो न तत् आदिपदग्राह्यमिति भावः । वस्तुतस्तु उक्त्तस्यापि अनन्तत्वकल्याणत्वबोधनार्थं तस्याप्यादिपदेन ग्रहणे न दोष इत्यापि द्रष्टव्यम् । नन्वादिशब्देनाऽनन्त्यस्यापि ग्रहणे &amp;ldquo;अनन्तकल्याणगुणगणात् इति निर्दिष्टमानन्त्यं कथमन्वेतु, आनन्त्ये आनन्त्याभावादित्याशङ्कयाह- आदिशब्देनानन्त्यस्य गृहीतत्वेपीति । अन्येषामनुभवितृणामपीति । स्वानुकूलत्वमानन्दत्वम्, अन्येषामप्यनुकूलत्वं कल्पाणत्वमिति तयोर्भेदः । सौलभ्यानुक्त्तौ हेतुमाह -संश्रितसौलभ्यं चेति । ततश्च कारुणिकत्वेनैव सिद्धमित्याशयः । यद्वा दयायाः कारणकत्वोपयोगित्वमुकत्वा जिज्ञास्यत्वोपयोगमाह- संश्चितेति । विभूतेश्च जिज्ञास्यान्तर्भावज्ञापनार्थमिति । ननु &amp;ldquo;यतो देवदत्त उत्पन्नः स उपास्यः&amp;rsquo; इत्युक्त्ते न हि देवदत्तस्याप्युपास्यत्वमस्ति । अतश्च कथं जगतोप्युपास्यत्वमिति चेत्- न । यत इत्यस्य चिदचिद्विशिष्टादित्यर्थकत्वेन यच्छब्दनिर्दिष्टस्य चिदचिद्विशिष्टस्यैव तच्छब्देन निर्देष्टव्यतया तस्याप्युपास्यत्वसिद्धेः । उपासात्रैविध्यतत्क्रतुन्यायाभ्यामिति । नन्वेवं ताभ्यामेवोपास्यत्वसिद्धेरस्योपास्यान्तर्भावज्ञापनं व्यर्थम् । किञ्च उपासात्रैध्यिस्थले तदुपास्यत्वसिद्धावपि सर्वत्रोपास्यतान्वये प्रमाणाभावः । नापि तत्क्रतुन्यायात् तत्सिद्धिर्युज्यते । उपासितगुणादेर्या प्राप्तावप्यबहिष्क्रिया । सा तत्क्रतुनयग्राह्या नाकरारान्तरवर्जनम् ॥&amp;rsquo; इतिन्यायेनोपास्यगुणानां प्राप्तिरित्येतावन्मात्रं सिध्यति, न त्वनुपासितगुणानामननुभवः । तथा सति मुक्त्तौ सर्वगुणविशिष्टस्य ब्रह्मणः प्राप्यतया सर्वासूपासनासु सर्वगुणविशिष्यमुपास्यमिति उपासनरूपभेदः क्कचिदपि न स्यादिति चेत्- न । &amp;ldquo;उपास्यान्तर्भावः&amp;rsquo; इत्यस्य ब्रह्मशब्दार्थान्तर्भाव इत्यर्थः । सत्यत्वज्ञानत्वादौ लक्षणया कथिते हि विशेष्यमात्रमेव ब्रह्मशब्दाथर् इति शङ्का स्यात् तस्य विशेष्यमात्रनिष्ठत्वात् जगज्जन्मादिहेतुत्वे लक्षणया कथिते न सा शङ्काऽवतिष्ठते; जगत्कारणत्वस्य विशिष्टनिष्ठत्वादित्येव तात्पर्यात् । हेत्वर्थत्वञ्च जनिस्थितिलय साधारणत्वादिति । यदि हि &amp;ldquo;जन्मास्य यतः&amp;rsquo; इत्युच्येत, तदा &amp;ldquo;जनिकर्तुः प्रकृतिः&amp;rsquo; इत्युपादानार्थत्वशङ्का स्यात्, न तथेहेति भावः । हेतौ पञ्चमीति । &amp;ldquo;विभाषा गुणे स्त्रियाम्&amp;rsquo; इत्यत्र योगविभागादगुणब्रह्मवाचिनो यच्छब्दात् पञ्चम्युपपद्यते । योगविभागे च ज्ञापकम् । &amp;ldquo;हेतुमनुष्येभ्योऽन्यतरस्याम्&amp;rsquo; इत्यत्र हेतुग्रहणम् । तत्र हि नाव आगतं नौरूप्य&amp;rsquo;मित्यादौ अनुपादानभूताया नावो हेतुपञ्चमी सिद्धवकृत्य रूप्यप्रत्ययो विधीयते । अत्र केचित्- &amp;ldquo;हेतुमनुष्येभ्यः&amp;rsquo; इत्यस्य यत्र &amp;ldquo;विभाषा गुणे&amp;rsquo; इति पञ्चमी &amp;ldquo;जाड्यादागतः इति, तत्र सावकाशत्वान्न ज्ञापकत्वं सम्भवति । न च &amp;ldquo;अ इ उ ण्&amp;rsquo; इत्यत्र &amp;ldquo;विवारभेदात् इत्यत्र &amp;ldquo;विभाषागुण इति पञ्चमी&amp;rsquo; इत्युक्त्तत्वात् तद्वदिहापि पञ्चमीति वाच्यम्, तत्र &amp;ldquo;सत्त्वे निविशिते(निविशते?)ऽपैतीति&amp;rsquo; पारिभाषिकगुणस्य ग्रहणेन &amp;ldquo;विवारभेदात्&amp;rsquo; इति भाष्यकारनिर्देशानुपपत्त्या परतन्त्रमात्रवाचिगुणग्रहणेपि अपरतन्त्रब्रह्मवाचियच्छब्दात् पञ्चम्यां प्रमाणाभावात् । ततश्च लोदृष्टया जन्मस्थितिलयाः ततो विश्लिष्टा इव दृश्यन्ते इत्यपायावधित्वेनापादानत्वात् पञ्चमीति मन्यन्ते तत् तुच्छम्; &amp;ldquo;कृत्रिमाकृत्रिमयोः कृत्रिमे कार्यसम्प्रत्ययः&amp;rsquo; इति न्यायेन तत्र शास्त्रे परिभाषितस्यैव गुणस्य ग्रहणौचित्यात् । वृत्त्यादौ च तदनुरूपत्वेनोदाहरणप्रत्युदाहरणयोः र्दशितत्वाच्च । तेन &amp;ldquo;विवारभेदात् इति निर्देशो ज्ञापकः &amp;ldquo;विभाषा&amp;rsquo; इति योगविभागस्य । अत एव &amp;ldquo;वह्निमान् घूमात् इत्यादिप्रयोगः । अन्यथा घूमस्य द्रव्यत्वेना(न)पारिभाषिकगुणत्वस्याप्यभावात् पञ्चमी न स्यात् । तेन सुष्ठूक्त्तं &amp;ldquo;हेतौ पञ्चमी&amp;rsquo; इति । यदुक्त्तं &amp;ldquo;लोकदृष्ट्या ततो विश्लिष्टा इव भवन्ति&amp;rsquo; इति, तन्न; लोकदृष्टयाश्रयणे &amp;ldquo;भीत्रार्थानाम्&amp;rsquo; इत्यादिसूत्राणां व्यर्थत्वप्रसङ्गात् &amp;ldquo;मृदो घटः, ृङ्गाच्छरो जायते, गोलोमाविलोमभ्यो दूर्वा जायन्ते&amp;rsquo; इत्यादौ घटदूवर्ादीनां बिलात् दीर्घभोग्यपक्रमणवत् लोकदृष्टया अपक्रमणदर्शनेनापायसत्त्वेन ध्रुवमपाये&amp;rsquo; इत्येवापादानत्वस्य सिद्धत्वात् । यथान्यासं सम्प्रधारणायान्तु हेतौ पञ्चमीत्येव गतिरित्यलं प्रपञ्चेन । ईश्चरस्य निर्विकारतया निमित्तत्वमेव. नोपादानत्वमित्यभिमन्यमानः शङ्कते- नन्वीश्वर एवेति । ननु लक्षणेपि जगज्जन्मादिनिमित्तत्वमेव विवक्षितमित्याशङ्कयाह निमित्तमुपादानं चेति । अध्यस्तान्तरेति । &amp;ldquo;पुरुष एवेदं सर्वम्&amp;rsquo; &amp;ldquo;ज्योतीषि विष्णुः&amp;rsquo; इत्यादिनिर्देशायोगादित्यर्थः । ईश्वर एवोपास्यः प्राप्यश्चेति । न तु ईश्वरातिरिक्त्तं ब्रह्मेत्यर्थः । नन्वेवं सत्यज्ञानादिकमेव लक्षणमुच्यतामित्याशङ्क्याह- उपासनं च जगद्विशिष्टविषयमिति । ननूपासनस्य विशिष्टविषयत्वे प्राप्तिरपि तद्विषया स्यादित्याशङ्क्य इष्टापत्त्या परिहरतिप्राप्तिश्च विशिष्टविषयेति । जिज्ञास्यब्रह्मलक्षणं जन्माद्येवेति । यद्यपि, &amp;ldquo;ब्रह्मविदाप्नोति परम्&amp;rsquo; इत्युक्त्ते, किं तद्ब्रह्म? कीदृशं वेदनम्? कीदृशी प्राप्तिः इति जिज्ञासायामेव &amp;ldquo;सत्यं ज्ञानमनन्तम्&amp;rsquo; इति मन्त्रप्रवृत्तेः सत्यत्वादिकं जिज्ञास्यब्रह्मलक्षणमेव इतरथा तत्कथनस्यानाकाङ्क्षिताभिधानत्वप्रसङ्गात् । उपासात्रैविध्यस्य सिद्धान्तेप्यभ्युपगतत्वेन स्वरूपस्याप्युपास्यत्वाच्च तथापि &amp;ldquo;विभूतेरप्युपास्यान्तभर्ावज्ञापनाथम् इति पूर्वोक्तयुक्त्तावेव तात्पर्यम् । शोधकवाक्यार्थश्च यच्छब्देन गर्भित इति । ननु कारणवाक्यप्रवृत्त्यनन्तरमेव कारणत्वशङ्कितदोषनिराकरणार्थतया शोधकवाक्यस्य प्रवर्तयिष्यमाणत्वात् न तद्वाक्यार्थस्य एतद्वाक्यप्रवृत्तिदशायां गर्भितत्वं संभवति । किञ्च भृगुवल्लयां, &amp;ldquo;आनन्दाध्द्येव खल्विमानि भूतानि जायन्ते&amp;rsquo; इति निश्चायकवाक्यानां पश्चादेव प्रवृत्तेः, तस्मात्सर्वेश्वरात्सत्यसङ्कल्पात् इत्यादि विशेषणमपि यच्छब्दगर्भितं कथं स्यात्? शिष्येणाश्रुतवेदान्तेन भृगुणाऽस्य सर्वस्यार्थस्याज्ञानादिति चेत्- न, अस्त्वयमश्रुतवेदान्तः । अथापीदृशजगन्निर्मातृत्वमीदृशविशेषणविशिष्टस्य संभवेदिति संभावनां शिष्यस्य स्फोरयन्नाचार्यः प्रतिपादयतीयुक्त्ते विरोधाभावात् । किञ्च, पुंसूक्त्तसद्विद्यादिवाक्यैः सर्वज्ञस्य सर्वशक्त्तेः लक्ष्मीपतेरेव कारणत्वं निश्चित्य तत्र निरतिशयब्रह्मत्वमजानतो भृगोः &amp;ldquo;अधीहि भगवो ब्रह्म&amp;rsquo; इति जिज्ञासया प्रश्नसम्भवाच्च । ननु शिष्यस्य प्रागेव कारणविशेषनिश्चयवत्त्वे &amp;ldquo;तद्विजिज्ञासस्व, तद्व्रह्म&amp;rsquo; इत्येतावतैव कृतकृत्यत्वात् कारणविशेषनिश्चायकोत्तरसन्दर्भो व्यर्थस्स्यादिति चेत्- न । सम्यग् निश्चयाभावेन तत्सार्थक्यात् । भाष्ये- यत्प्रयन्त्यभिसंविशन्तीति । प्रयन्ति सन्ति यदभिसंविशन्तीति योजना । प्रयन्तीत्यस्य प्रलीयमानानीत्यर्थः । अभिसंविशन्ति- प्राप्नुवन्तीत्यर्थः । अत्र प्रयन्तीत्यान्तिकलयोपि विवक्षितः । अतो मुक्त्तप्राप्यत्वमप्यन्तर्भवतीति । अत एव ग्रन्थकृता &amp;ldquo;प्रयन्तीत्येतदविशेषेणात्यन्तिकलयरूपं मोक्षमपि प्रतिपादयति, यच्छब्देन मुक्त्तप्राप्यतयापि निर्दिष्टं भवति&amp;rsquo; इत्युक्त्तम् । ननु &amp;ldquo;यत् प्रयन्ति यदभिसंविशन्ति&amp;rsquo; इति यच्छब्दानुषङ्गेण लयस्थानत्वं मुक्त्तप्ताप्यत्वमुच्यते; अभिसंविशन्तीति बन्धकत्वं वा उच्यत इति चेत्- न । यच्छब्दावृत्तिप्रसङ्गादिति द्रष्टव्यम् । शास्त्रं प्रणाड्या विषय इति । लक्षणवाक्यं लक्षणतो ब्रह्म प्रतिपादयितुं शक्नोति नवेति विचारः, शास्त्रं ब्रह्मणि प्रमाणं न वेति विचारे प्रणाङ्या पर्यवस्यतीति भावः । कारणमनूद्यत इति पाठः समीचीनः, उत्तरत्र &amp;ldquo;कारणस्य ब्रह्मत्वं विधीयते&amp;rsquo; इत्युक्त्तेरिति द्रष्टव्यम् । देवदत्तकेदारो बुभुत्सित इति । अतो देवदत्तकेदारत्वमेव विधानयोग्यमित्यर्थः । धीस्थः सारससम्बन्धो दृष्ट इति । सारससम्बन्धो धीस्थो निश्चित इत्यर्थः । तत्र च हेतुः, दृष्ट इति । दृष्टत्वेन निश्चिततया न विधेयत्वमिति भावः । तस्य देवदत्तकेदारलक्षणत्वं ह्यज्ञातमिति । सारससम्बन्धिनो देवदत्तकेदारत्वमज्ञातमित्यर्थः । लक्षणशब्दः स्वरूपवचनः । केचित्तु- देवदत्तकेदारो बुभुत्सितो धीस्थः । अतो न विधेय इति योजयन्ति । तन्न; सामान्यतो देवदत्तकेदारस्वरूपस्यावगतत्वेपि &amp;ldquo;अयं देवदत्तकेदारः&amp;rsquo; इति विशिष्य उद्देश्यसम्बन्धितयाऽनवगतत्वाद्विधेयत्वोपपत्तेः । विशिष्य निश्चितत्वे बुभुत्साया एवानुपपत्तेः । &amp;ldquo;देवदेत्तकदारलक्षणं किञ्चिदस्ति&amp;rsquo; इति निश्चयस्यापि सत्त्वेन देवदत्तकेदारलक्षणत्वस्याप्यविधेयत्वप्रसङ्गात् । यदि च सारससम्बन्धे केदारलक्षणत्वस्य ज्ञातत्वाद्विधेयत्वम्, तर्हि सारससम्बन्धिनि देवदत्तकेदारत्वस्याप्यज्ञातत्वाद्विधेयत्वोपपत्तेः । तस्य निरतिशयबृहद्वस्तुलक्षणत्वमिति । कारणस्य निरतिशयबृहद्वस्तुस्वरूपत्वमित्यर्थः । तादृशशब्दार्थमाह- पूर्वपक्षानुगुणेनेत्यादिना । सिद्धस्वरूपं ब्रह्मेत्यादिकं समन्वयाधिकरणभाष्यवाक्यम् । किं सृष्टयादीना ं विशेषणत्वेनोपलक्षणत्वेन चेति । ननु लोके हि व्यावर्तकं द्विविधं विशेषणमुपलक्षणं वेति विकल्पयन्ति । लक्षणे न तथा विकल्पो दृष्ट इति चेत्- न । लक्षणस्यापि व्यावर्तकत्वेन विकल्पोपपत्तेः । हेत्वाभासलक्षणे अनुमितिप्रतिबन्धज्ञानविषयत्वं विशेषणमुपलक्षणं वेत्यादिविकल्प दर्शनात् । ननु पूर्वतन्त्रे &amp;ldquo;यदि रथन्तरसामा सोमः स्यादैन्द्रवायवाग्रान् गृहान् गृह्नीयात्&amp;rsquo; इत्यत्र विशेषणस्य अव्यवच्छेदकत्वेन रथन्तरारथन्तरसामयुक्त्तज्योतिष्टोमे रथन्तरस्य विशेषरत्वायोगात्. तन्मात्रसामकं क्रत्वन्तरं विधीयत इति पूर्वपक्षं कृत्वा स्वविरोधिगुणव्यवच्छेदकत्वमात्रेणापि विशेषणत्वोपपत्तेः नीलमुत्पलम्&amp;rsquo; इत्यादौ दैर्ध्याद्यव्यवच्छेदक स्यापि नीलत्वादेर्विशेषणत्वदर्शनाच्च प्रकृतस्यैव ज्योतिष्टोमस्य रथन्तरं साम विशेषणमिति व्यवस्थापितत्वात् तेनैव गतमति चेत्- न । तत्र यदिशब्दश्रवणेन प्रकृतस्यैव ज्योतिष्टोमस्याग्रताविशेषं प्रति रथंतरसामावच्छिन्नत्वस्य निमित्ततावगतिस्वारस्यात्, तत्र तथात्वेति इह तदभावेन पूर्वपक्षप्रवृत्त्युपपत्तेः । स्वाश्रयसकलधर्मव्यावर्तकतयेति । ननु स्वाश्रयसकलधर्मव्यावर्तकतया विशेषणत्वं क्कापि न दृष्टचरम् । तथाहि सति एकधर्ममात्रपरिशेषापत्तेः । खण्डत्वादेरपि स्वाश्रये गोत्वद्रव्यादिसहिष्णुत्वादिति चेत्- न । समभिव्याहृतविशेषणान्तरव्यवच्छेदकत्वस्य खण्डो मुण्डः&amp;rsquo; इत्यादौ दर्शनादित्यत्र तात्पर्यात् । नन्वीदृशं भेदकत्वमुपलक्षणपक्षेपि सम्भवत्येव, तस्यापि व्यावर्तकत्वादिति चेत्- भवत्विदं दूषणम्, उपलक्षणपक्षेपि समानम् । का नः क्षतिः? केचित्तु- जन्मादिविशिष्टस्य ब्रह्मत्वं वा? उत तदुपलक्षितस्य? विशेषणत्वे जन्मविशिष्टस्य स्थितिविशिष्टस्य लयविशिष्टस्य चैक्यासम्भवात्. विशिष्टानामप्यैक्ये विशेषणानामप्यैक्यप्रसङ्गादित्यादिः सत्यादिवाक्ये मृषावादिभिरुक्त्तो दोषः पूर्वपक्षेप्यनुसन्धेयः । उपलक्षणपक्षे अस्य दोषस्यासम्भवादाकारान्तर प्रतिपत्तिर्दोष इति पूर्वपक्षिणो भावः । सिद्धान्ते तु सत्यादिवाक्ये सिद्धान्त्युक्त्तरीत्या एकस्य विशेष्यस्यानेकविशिष्टत्वसम्भवात् न ब्रह्मव्यक्त्तिबाहुल्यप्रसङ्गः । जन्मरूपविशेषणान्विततया ज्ञातस्यापि स्थितिरूपविशषणान्विततया ज्ञातस्यापि ब्रह्मण ऐक्य संभवेन विशिष्टैक्यस्यापि संभवात्, जन्मादिविशेषणान्विते ब्रह्मत्वस्य सत्त्वेन विशिष्टं ब्रह्मेत्युक्त्तौ दोषाभावात् । यदि च विशिष्टान्वयिनो विशेषणान्वयित्वनियमात्. जन्मादिविशिष्टे ब्रह्मत्वान्वये जन्मादवपि ब्रह्मत्वान्वयप्रसङ्गात् । नायं विशेषणपक्षो युक्त्तो इत्याग्रहः, तर्हि उपलक्षणत्वपक्षो भविष्यति, आकारान्तरप्रतिपत्तेः स्थितत्वादिति सिद्धान्त्यभिप्रायः । ततश्च परस्परविरुद्धयोर्विशेषणत्वोपलक्षणत्वपक्षयोः कथं भाष्ये अभ्युपगम इति चोद्यस्य नवकाश इति वदन्ति । केचित्तु- &amp;ldquo;विजिज्ञासस्व&amp;rsquo; इत्यत्रोपासनस्य विधानात् जगत्कारणत्वस्योपासने अन्वयानन्वययोस्सत्त्वात् । भाष्ये विशेषणत्वोपलक्षरत्वाभ्युपगमो न विरुद्धः । श्रुतप्रकाशिकाचार्थैरपि इतरे त्वर्थसामान्यात्&amp;rsquo; इत्यत्र भाष्याभिप्रायस्याविष्कृतत्वाच्च तथैवाविरोधो नेय इति वदन्ति । अन्ये तु- विशिष्टनिष्ठं जगत्कारणत्वम्, विशेष्यनिष्ठं तु सत्यत्वादिकमिति बहुशो ग्रन्थकृद्वयवहारदर्शनात् । भाष्ये च, &amp;ldquo;जगत्कारणत्वापलक्षितस्वरूपस्ये&amp;rsquo; इति बहुशो व्यवहारदर्शनाच्च जगत्कारणत्वं चिदचिद्विशिष्टस्य ब्रह्मणो विशेषणभूतं लक्षणम्; शुद्धस्वरूपस्येपलक्षणम् । जगत्कारणत्वस्य शुद्धस्वरूप निष्ठत्वाभावात् । तदभिप्रायेणैव विशेषणोपलक्षणाभ्युपगमः । न च शुद्धस्वरूप निष्ठस्य विशिष्टनिष्ठस्य जगत्कारणत्वस्य कथं शुद्धस्वरूपोपलक्षणत्वमिति वाच्यम्, तटस्थस्यापि शाखाग्रस्य चन्द्रोपलक्षणत्वदर्शनादिति वदन्ति । पाराशर्यविजये तु विशेष्यनिष्ठत्वानिष्ठत्वाभ्यां विशेषणोपलक्षणभेदमाश्रित्य जगत्कारणत्वस्य ब्रह्मनिष्ठतया विशेषणत्वम्, प्रपञ्चगतजन्मादेस्तु ब्रह्मस्वरूपानिष्ठतया उपलक्षणत्वमिति प्रकारो दर्शितः । ननु न केवलं प्रमाणान्तरेणैवैक्यप्रतीतिरिति । ऐक्यप्रतीतिः प्रमाणान्तरेणैवेति नियमो नास्ति; शाब्दी च विद्यते =शब्दादपि सम्भवतीत्यर्थः । सर्वात्मना अज्ञातगोव्यक्त्तित्वे &amp;ldquo;को गौः&amp;rsquo; इति जिज्ञासाया एवानुदय इत्याशङ्कयाह - प्रत्यक्षेणादृश्यमानगोव्यक्त्तेरिति । वाक्यप्रयोगासम्भवव्युदासायेति । अजिज्ञासुं प्रति वाक्यप्रयोगासम्भवादिति भावः । शाखाग्रमुपलक्षम्&amp;rsquo; इत्यस्यानन्तरं संबन्धः&amp;rsquo; इति पाठश्चेत् सुश्लिष्ठः । स च सम्बन्धो वाक्यावगत इति । वाक्यबोध्य इत्यर्थः । &amp;ldquo;क्क चन्द्रः&amp;rsquo; इति बुभुत्सुं प्रति संबन्धस्यैव ज्ञाप्यत्वात् । चन्द्रशब्दबोध्यत्वम् । चन्द्रशब्दवाच्यत्वमित्यर्थः । अनयोरेतावान् विशेष इत्याह- केदारत्वाद्याकार इत्यादिना । केदारान् साक्षात्कुर्वन्नेव पृच्छति &amp;ldquo;को देवदत्तकेदारः&amp;rsquo; इति । चन्द्रमपश्यंस्त मृगयमाण एव पृच्छति, &amp;ldquo;क्व चन्द्रः&amp;rsquo; इति । अतो वैशिष्टयमिति भावः । शब्दोत्थापितेति । &amp;ldquo;चन्द्रो दृष्टो वा&amp;rsquo; इत्यादि शब्दोत्थापितेत्यर्थः ॥ ज्ञाप्यबहिर्भूतो ज्ञाप्यप्रतीत्युपाय इति । शास्वाग्रस्य चन्द्रप्रतीतिदशायां प्रतीतेरुपलक्षणत्वम् । प्रकृष्टप्रकारत्वस्य चन्द्रप्रतीतिदशायामपि विषयत्वमस्ति; प्रकृष्टप्रकाशाविनिर्मुक्त्तस्य चन्द्रस्याप्रतीतेरिति भावः । शब्दतो धीस्थतयेति । यत् पदजन्यपदार्थोपस्थितौ विषयीभूतं सत् वाक्यार्थप्रतीतिदशायां स्वविशिष्टप्रतीतिमादधाति, तद्विशेषणम्; अन्यदुपलक्षणमिति भावः । स्थूलसूक्ष्मात्मने नम इतिवदिति । इदं पुराणप्रक्रियायां स्पष्टम् । व्यतिरिक्त्तअन्तरशब्दयोः पौनरुक्त्तयमाशङ्क्याह- आकारान्तरमाकारविशेष इति । बृहदत् बृहणं च. उपलक्षणभूताश्चेत्यादिचशब्दानामर्थमाह- आकारत्रयपृथकत्वेति । तदितराकारद्वयसयुच्चयार्थ इत्यर्थः । यद्वा ब्रह्मशब्देनेति । बृहत्वस्य धात्वर्थत्वेपि बृंहणत्वस्य कथं धात्वर्थमिति भावः । अस्मिन् पक्षे निरतिशयपरित्यागो भेदकः । अनवधिकातिशयशब्दे तात्पर्यमिति । पूवपक्षे अनवधिकातिशयविशिष्टबृहत्वमुपलक्ष्यम् । अस्मिस्तु पक्षे बृहत्वं नोपलक्ष्यम् । अपि तु तद्गतोऽतिशय इत्यथर्ः । इदानीम् च शब्द इति । प्रतिपन्नं ब्रह्मेति चेत्यत्र च शब्द इत्यर्थः । भाष्ये &amp;ldquo;लक्षभूतान्यपि विशेषणानि&amp;rsquo; इत्यत्र असाधारणधर्मत्वपर्यन्तविवक्षायाः प्रकृते प्रयोजनाभावादाह- व्यावर्तकभूतानीत्यर्थ इति । लक्षणत्वविवक्षामभ्युपेत्यापि साध्याकारं व्याचष्टे- यद्वा लक्षणभूतानामिति । ऊत्तरग्रन्थेन पौनरुकत्यमाशङ्कयाह- अयं ग्रन्थःपक्षविषय इति । भिन्नविशेषणत्वमेव भेदकत्वमिति । भेदकत्वप्रयोजकत्वमित्यर्थः । जीवजातीयत्वाशङ्कावतिष्ठत इति । ननु जीवासम्भावितजगत्कारणत्वश्रवणेपि जीवजातीयत्व शङ्का भवति चेत्, सत्यत्वादिश्रवणेऽपि जीवजातीयत्वशङ्का तदवस्थैव । जीवत्वव्यापकासत्यत्वादिव्यावृत्त्या जीवत्वाभावसाधनवत् जीवत्वाभावव्याप्तजगत्कारणत्वेन जीवत्वाभावानुमानसम्भवादिति चेत्- न । कारणत्वशङ्कितदोषव्यवच्छेदकतया सत्यादि लक्षणसार्थक्यमस्तीत्यत्र तात्पर्यात् । स्वरूपतो धर्मतश्चैकरूपत्वं ज्ञापयतीति । नन्वेवं परमात्मनोपि सत्यत्वं न स्यात्, धर्मभूतचिदचितोर्विकारसत्त्वादिति चेत्- न । स्वरूपे वा धर्मभूतज्ञाने वा विकारशून्यत्वस्य तदर्थत्वात् । नन्वेवमपि परमात्मधर्मभूतज्ञानस्यापि सिसृक्षादिरूपपरिणामसत्त्वात् परमात्मनोपि सत्यत्वं न स्यादिति चेत्- न । कर्मकृतविकाराभावस्यैव तदर्थत्वात् । ज्ञानत्वगुण समवैतीति । ननु ज्ञानाख्यस्य द्रव्यस्य ज्ञानत्वगुणसमवेतत्वाभावेपि, ज्ञानत्वं ज्ञानाख्यद्रव्यसमवेतम्, तच्चात्मनि समवेतमिति द्वारद्वारिभावस्सङ्गच्छत इति चेत् न । तथा सति आत्मन्यद्वारकज्ञानत्वप्रतिपत्तिर्न स्यादिति भावः । ननु ब्रह्मशब्दोपस्थापितत्वेन धर्मस्यापि ज्ञानत्वबोधनेऽतिप्रसङ्गः, ब्रह्मत्वस्यापि ज्ञानरूपत्वप्रसङ्गात् । (किञ्च) ब्रह्मत्वस्यैव विधेयत्वेन ब्रह्मानुवादेन ज्ञानत्वस्य विधेयत्वासंभवाच्च । सङ्कल्पादिषु ज्ञानरूपतया प्रतिपन्नेषु ज्ञानत्वबाधनस्य व्यर्थत्वाच्चेत्याशङ्कमुपसंहारव्याजेन निरस्यति- अतो यथोक्त एवार्थ इति । अयं भावः- &amp;ldquo;सत्यं ज्ञानम्&amp;rsquo; इत्यत्रान्तोदात्ततया अर्श आद्यजन्तत्वेन ज्ञानगुणकत्वप्रतीते;, आत्मा ज्योतिः सम्राट्&amp;rsquo; इत्यत्रापि स्वरूपस्य प्रकाशत्वप्रसिद्धेश्चाविरोधादिति भावः । वस्त्वन्तराभावो वस्त्वपरिच्छेद इति मृषावादिमतं दूषयति- इहेदं नान्यत्रेत्यादिना । विशेष्याशस्य लक्षणं सत्यज्ञानादीति । ननु ज्ञानत्वस्य ब्रह्मशब्दार्थभूतविशेषणनिष्ठत्वस्य प्रागेव समर्थितत्वात्, कथं तस्य विशेष्यमात्रनिष्ठत्वम्? किञ्च सर्ववस्तुसामानाधिकरण्यार्हत्वस्यानन्त्यस्य केवलविशेष्यस्वरूपे अभावाच्च तदपि विशिष्टनिष्टमेवेति चेत् चेन्न- विशेष्यांशस्य लक्षणमित्यस्य चिदचिद्विशिष्टलक्षणं न भवतीत्येवार्थः । न तु धर्मभूतज्ञानविशिष्टस्यापि व्यावृत्तिरिति द्रष्टव्यम् । सर्ववस्तु सामानाधिकरण्यार्हत्वस्य विशिष्टगतस्य विशेष्येपि सम्भवेन विशेष्यलक्षणतयोक्तौ दोषाभावात् । अतएव हि जगत्कारणत्वं विशिष्टनिष्ठमपि विशेष्ये संभवतीत्यभिप्रायेण जगत्कारणतयोपलक्षितस्य स्वरूपस्येत्याद्युक्त्तिरप्युपपद्यत इति द्रष्टव्यम् । पराभिमतयोजनायामपीति । यद्यपि शङ्करभाष्य एवमर्थो न वर्णितः तथापि गत्यभावात् तेन तथा वक्त्तव्यमित्यभि प्रेत्य तथोक्तमिति द्रष्टव्यम् । किञ्च, मिथ्याभूतस्य जगतो ब्रह्मलक्षणणत्वं न संभवति, विरोधात् । नहि नित्यं कृतकत्वेन लक्षयितुं शक्यम् । नापि सत्यजगतस्तल्लक्षणत्वं संभवति, दित्वेनैकस्येव सत्येन द्वितीयेनाद्वितीयस्योपलक्षणासंभवा&amp;rsquo;दिति पूर्वपक्षे, मिथ्याभूतजगत्कारणत्वस्यैव सत्यब्रह्मलक्षकत्वमुपपद्यते, &amp;ldquo;यद्रजतमभात् स शुक्त्तिः&amp;rsquo;इतिवत् इति तदुपपादनस्य तैः कृतत्वात्तदभिप्रायैण तदुकत्युपपत्तेश्चेति द्रष्टव्यम् । साध्याविशेषं परिहरति- प्रकाशशब्दवाच्यत्वमिति ॥ इति जन्माद्यधिकरणम् ॥ 2 ॥&lt;/p&gt;</description>
    </item>
    <item>
      <title>03 शास्त्रयोनित्वाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/03_shAstrayonitvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/03_shAstrayonitvAdhikaraNam/</guid>
      <description>&lt;p&gt;अमूर्तद्रव्येतरनिष्ठेति । कार्यत्वममूर्तद्रव्येतरनिष्ठम्; न तु वियदादिनिष्ठम् । तथा कार्यत्वमुपादानव्यतिरिक्त्तकर्तृपूर्वकत्वं व्याप्तं चेति व्याप्तेश्चेत्यर्थः । कार्यत्वस्य मूर्तद्रव्येतरनिष्ठत्वेन व्याप्तिः साकल्येन तदाश्रयत्वम्; न तु सामानाधिकरणयलक्षणा व्याप्तिः । कार्यत्वस्य तु उपादानव्यतिरिक्त्तकतृपूवकत्वेन सामानाधिकरण्यलक्षणा व्याप्तिरिति द्रष्टव्यम् । यद्वा अमूर्तद्रव्येतरनिष्ठेत्यनेन अभूर्तद्रव्येतरत्वं विवक्षितम् । ततश्च कार्यत्वस्याभूर्तद्रव्येतरत्वोपादानाव्यतिरिक्त्त(पादानाभिज्ञ)कर्तृकत्वाभ्यां व्याप्तत्वादित्यर्थः । ईश्वरप्रोक्ततया चेति । वक्त्तृवाक्यार्थयथार्थज्ञान(वक्त्तुर्यथाथर्वक्त्तत्व)रूपगुणजन्यत्वादित्यर्थः । निर्दोषज्ञानमूलत्वं वाच्यमिति । वस्तुतो निर्दोष यत् ज्ञानं तन्मूलत्वं वाच्यमिति परिग्रहे ज्ञातव्यमित्यर्थः । साध्याविशिष्टत्वं स्यादिति । शास्त्रवेद्यत्वात् शास्त्रवेद्यमित्युक्त्ते साध्याविशिष्टता स्यादित्यर्थः ॥ तु शब्दस्याप्राप्त इत्यनेनान्वयमभिप्रेत्यावधारणपरतया व्याख्याय शस्त्रमित्यनेनान्वयमभिप्रेत्य व्याचष्टे- वैषम्ये वेति । शास्त्रस्य तु बुभुत्सितग्राह्यत्वेनेति । यद्यपि शब्दः अबुभुत्सितमपि प्रतिपादयति, तथापि शब्दस्य तादृशविषये प्रयोजनपर्यवसायित्वं न स्यात् । तच्च न युक्त्तम्, स्वाध्यायविध्यध्यापितवेदभागस्यावश्यं प्रयोजनपर्यवसायित्वस्य वक्त्तव्यत्वादिति भावः । ईश्वरमात्रानभ्युपगमेन एकदेशित्वमिति । इदं च किं तर्हि प्रमाणमिति प्रमाणसामान्याक्षेप इत्यभिप्रायेणोक्तम् । &amp;ldquo;अत आगमादृते कथमीश्वरः सिध्यति&amp;rsquo; इत्युपसंहारपर्यालोचनाया ं तु सिद्धान्तिचोद्यत्वमुपपद्यत इति द्रष्टव्यम् । देशसन्निकर्षं विशिषतेति । विद्यमानः सन्निकर्षो यस्य स विद्यमानसन्निकर्षः इत्येवं सन्निकषर्स्य विद्यमानत्वेन विशेषणे अविशेषात् द्वयोरपि ग्रहणमित्यर्थः । अत्र सन्निकर्षशब्देन संयोगादिषड्िवधसन्निकषर्ग्रहणे नानुपपत्तिगन्ध इत्यपि द्रष्टव्यम् । न च सन्निकर्षत्वाविशेषात्, स्वभावसन्निकर्षस्यापि ग्रहणं किं न स्यादिति वाच्यम्, योग्यशब्देन पृथङ् निर्देशात् गोबलीवर्दनयेन तद्वयतिरिक्त्तसन्निकर्षग्रहणमिति भावः (वात्?) । अनुद्भवादिवशादयोग्यस्य व्यवच्छेद इति । न च तस्याप्यतीन्द्रियतया स्वविषयशब्देनैव व्यवच्छेद्यत्वमस्त्विति वाच्यम्, स्वविषयसजातीयतया विषयत्वमस्तीति तात्पर्यात् । यद्वा योग्यशब्देन पितगतपीतिमाभिभूतशङ्खश्वैत्यादिव्यावृत्तिः । बहिष्ट्वमेवोपपादितमिति । ततश्च सुखदुःखव्यतिरिक्त्तेत्यस्य न वैयर्थ्यमिति भाव ः । प्रमितिकारणाभावादिति । अतिरिक्त्तविषयत्वे प्रमितत्वप्रयोजकाभावादि त्यर्थः । अधिकविषयत्वे दूषणमाहेति । दूषरान्तरमप्याहेत्यर्थः । इन्द्रियसम्बन्धाभावात् प्रमा च न भवेत्; दोषजन्यत्वावश्यं भवत् भ्रमश्च भवेदित्यर्थः । केचित्तु- प्रमितिकारणाभावान्न प्रमाण्यमित्यर्थ इति । प्रमितिशब्दः प्रत्यक्षपरः । प्रत्यक्षत्वप्रयोजकाभावान्न प्रत्यक्षत्वमित्यर्थः । तद्विषयप्रत्यक्षे तदिन्द्रियसन्निकर्षस्य कारणत्वादिति भावः । ननु प्रत्यक्षप्रमायामेवेन्द्रियसन्निकर्षः कारणम्, न प्रत्यक्षत्वावच्छिन्न इत्याशङ्कय दूषणमाहेत्याह- अधिकविषयत्वे दूषणमाहेति इति व्याकुर्वन्ति । नैयायिकैकदेशिभिरिति । वक्ष्यमाणानुमानमेव मुख्यनैयायिकक्तर्ृकमिति भावः । रुग्णपरशरीरेति । यद्यपि परशरीरस्याप्येकचेतनाधीनत्वमस्ति, तथापि द्रष्टमित्यस्य स्वशरीर एव वक्त्तव्यत्वमभिप्रेत्य तथोक्तमिति द्रष्टव्यम् । यद्यप्यारब्धमेकचेतनाधीनमित्युक्त्तावप्यदोपादचेतनारब्दमिति व्यर्थम्, तथाप्यचेतनस्य चेतनाधीनत्वमपेक्षितमित्येतदभिप्रायेण तथोक्तमिति द्रष्टव्यम् । सिद्धान्ते अवयवावयविनोरभेदेन अवयवसमवेतत्वाभावादाह- वैशेषिकमतेनेति । भाष्ये- शक्यक्रियमिति । अस्मदादिनेतिशेषः । साध्यसमव्याप्तत्वमाहेति ।&amp;rdquo; यत् शक्यक्रियं शक्योपादानादिविज्ञानं च तदेव हि तदभिज्ञकर्तृकं दृष्टम्&amp;rsquo; इति भाष्येण साध्यव्यापकत्वमुपपादितम् ; &amp;ldquo;घटमणिकादिसजातीयशक्यक्रियशक्योपादानादिविज्ञानवस्तुगतमेव कार्यत्वं बुद्धिमत्कर्तृपूर्वकत्वसाधने प्रभवति&amp;rsquo; इति भाष्येणोपाधेरेव साधनत्वम्, केवलकार्यत्वहेतोरप्रयोजकत्वमिति प्रदर्शयता उपाधेः साध्यव्वापक(व्याप्य)त्वमुक्त्तं भवतीति समव्याप्तिः प्रदर्शिता भवतीत्यभिप्रेत्य समव्याप्तिमाहेत्युक्त्तमिति द्रष्टव्यम् । विशेषविरुद्धत्वमिति । सिषाधयिषितसाध्याविशेषविरुद्धत्वमित्यर्थः । तयोरकायर्त्वशङ्काद्योतनार्थमिति । भूभूधरादितुल्यतया कार्यत्य विवादास्पदत्वद्योतनार्थमित्यर्थः । अस्मदादिशरीरे सिद्धसाधनत्वादिति । कार्यत्वलक्षणसाध्यस्य सिद्धत्वादिति भावः । ईश्वरशरीरस्यापि कार्यताज्ञापनार्थमिति । नन्वस्मदादिशरीरस्य कार्यत्वेन सिद्धस्य न विवादाध्यासितत्वम् । ईश्वरशरीरस्यासिद्धतया न विवादाध्यासितत्वम् । ततश्च विवादाध्यासितं तनुभुवनादीति कथमुक्त्तमिति चेत्- न, अस्मदादिशरीरे साध्यसिद्धावपि अदृष्टाद्वारकोपादानगोचरजन्यकृत्यजन्यसावयवत्वरूपपक्षतावच्छेदकावच्छेदेन कार्यत्वरूपसाध्यासिद्धेः नास्मदादिशरीरे अंशतः सिद्धसाधनमित्यत्र तात्पर्यात् । एतदस्वरसादेवाह- यद्वा सावयवत्वादेवेत्यादेरिति । शरीरस्यापि विवादपदत्वादिति । ननु शरीरे अदृष्टद्वारककृतिजन्यत्वस्य सिद्धत्वान्न विवादः । अदृष्टद्वारककृतिजन्यत्वे साध्ये तत एव ईश्वरस्य सिद्धत्वादनुमानान्तरवैयर्थ्यमिति चेत्- न । उपादानाद्यभिज्ञत्ववेषेण तत्सिद्धयर्थमनुमानान्तरसार्थक्य सम्भवादिति भावः । अत एवोक्तम्- कर्ता सामान्यतः सिध्यतीति । भाष्ये- सावयवेषु द्रव्येष्विति । सावयवेषु द्रव्येषु कार्यत्वस्य नियामकं सावयत्वातिरेकि रूपान्तरं नोपलभामहे इति योजना । &amp;ldquo;इदमेव क्रियते, नेतरत् इति नियामकं प्रदृश्यते । न तु सावयवेष्विति निर्धारणे सप्तमीति मन्तव्यम्, सावयवेषु द्वैरूप्याभावादिति द्रष्टव्यम् । उपाधिपरिहारसिद्धिरिति । साधनव्यापकत्वादुपाधिवपरिहारसिद्धिरित्यर्थः । ज्ञानशक्त्ती अनुमीयेते इतीति । शक्त्योपादानविज्ञानत्वादेः सकर्तृकत्वपर्यवसिततया नोपाधित्वमित्यपि तात्पर्यम् । सिद्धसाधनत्वनिरासार्थमिति । कृतिजन्यत्वानुमाने धर्मादिद्वारककृतिमादाय सिद्दसाधनशङ्का स्यात् । धर्माधर्मपक्षककवक्ष्यमाणानुमाने न सिद्धसाधनशङ्कापीति भावः । अङ्कुरादिशब्दोपादानेनेति । तस्यापि पक्षान्तभार्वकथनादिति भावः । हेतुत्वाभावेपि व्याप्तत्वे तस्याप्यवश्यम्भावादाह- व्याप्त्यभावोप्यभिप्रेत इति । मनसो वृत्तिमत्वाभावाद्विपक्षगामीत्व न सम्भवतीत्यत आह- अनैकान्तिकतयात् व्याप्त्यभावादिति । मनः संबन्धस्य वृत्तिमन्वात् अनैकान्तिकत्वमाह- अशरीरस्या(रे)पि मनसंबन्धस्येति । विभुद्रव्येति । विमुद्रव्यसंयोगित्वं परिस्पन्दवत्त्वञ्च स्पर्शवत्त्वे प्रत्येकं प्रयोजकमित्यर्थः । संयोगित्वमात्रस्य विभुषु निःस्पर्शेष्वतिप्रसक्त्तत्वाद्विभुद्रव्येत्युक्त्तमिति द्रष्टव्यम् । भाट्टैर्मनसो विभुत्वाङ्गीकारात् विभुसंयोगाश्रयत्वस्य मनस्यभावादित्यत आह- अयं प्राभाकरं प्रतीति । महिमगुणशालिन इति । महत इत्यर्थः । श्रुतिलिङ्गादिष्वपीति । यद्यपि शीघ्रप्रवृत्तप्रत्यक्षप्रतिपन्ने जगति स्वातन्त्र्यव्युदासकस्य, &amp;ldquo;र्एतदात्म्यमिदं सर्वम्&amp;rsquo; इत्यादेर्धर्मिग्राहकोपजीव्यप्रत्यक्षविरुद्धस्यापि प्रामाण्यवत् उपजीव्यानुमानजातीयविरुद्धस्यापि अभिन्ननिमित्तोपादान(त्व?)स्य प्रतिपादनमस्त्विति नियमः संभवति तथापि धर्मिण एवानुमानसिद्धत्वप्रतिक्षेपमुखेन परिहर्तुमेव पूर्वपक्षोत्त्थापनमिति मन्तव्यम् ॥ नियममन्तर्भाव्येति । नियमं सिद्धवत्कृत्येत्यर्थः । प्रथमं दूषयति । द्वितीयतृतीययोस्तु, &amp;ldquo;न च क्षेत्रज्ञानाम्&amp;rsquo; इति भाष्येण दूषणं द्रष्टव्यम् । शङ्काद्योतकमिति । शङ्कासम्भावकमित्यर्थः । कार्यत्वस्यैकत्वं नामेति । अत्र केचित्- कार्यत्वस्यैकत्वं सामग्रयैक्यात् । तस्याश्चैकत्वं कार्यैक्यादित्युपपादनात् । एकं कार्यत्वमेकत्वसामानाधिकरणं कार्यत्वमेककार्यत्वमित्यर्थः । न तु कायर्त्व र्एक्यम् । अत एव &amp;ldquo;पृथग्भूतेषु कार्येषु इति भाष्यमपि स्वरसम् । ततश्च कार्यैकत्वे हि एककालकर्तृकत्वसम्भावनापि । न च तदस्तीति भाव इत्याहुः । कर्तृकालैक्यनियमादर्शनादिति । पञ्चम्याः, निर्मिता इत्यत्र प्रमाणभावात्&amp;rsquo; इति पञ्चम्या अन्वयो न संभवतीत्यभिप्रेत्य, &amp;ldquo;प्रमाणाभाव&amp;rsquo; इति प्रथमान्तपदमध्याहृत्य व्याचष्टे- बहुषु चेत्यादिना । इतरासम्भावितेति । असम्भावितजीकर्तृताकं पक्षासाधारणाकार्यत्वमित्यर्थः । अन्वयव्यतिरेकसिद्धान् धर्मानिति । जीवत्वधर्माधर्मानीत्यर्थः । नन्वीश्वरज्ञानप्रयत्नयोः कथं व्यभिचारापादनम्, स्वेन तदभ्युपगमादित्याशङ्क्याह- अन्यतरानैकान्त्यादिति । सर्वसंहारदशायामिति । सर्वसंहारदशायां स्वशरीरस्यापि संहृततया सर्गाद्यसमये संहृतत्वादित्यथर्ः । इदानीं क्रमेणोत्पत्तिविनाशाविति । यदा क्रमो दृश्यते, न तदा दृष्टविरुद्धं यौगपद्यं कल्प्यते; अपि तु स्वर्गाद्यसमय इति भावः । कार्यत्वस्योत्त्पविमत्त्वरूपस्य उत्पत्तिविनाशकल्पकत्वासम्भवमभिप्रयन्नाह- कार्यत्वं कृतिसाध्यत्वमिति । कार्यत्वेनेति तृतीयायाः क्रियानुपादानेन कारकतृतीयात्वासम्भवादध्याहारे तस्यैव दोषत्वं चाभिप्रेत्याह- तृतीया चेत्थं भाव इति । केचित्तु- कार्यत्वेनोत्पत्तिविनाशयोः कल्पनेपीति वा कल्पमानयोरिति बाध्याहृत्ये व्याचक्षते । व्यावृत्त्यर्थो बुद्धिमच्छब्द इति । कार्यानुकूलज्ञानादिमत्वलक्षणं कर्तृत्वमिह विवक्षितम् । न तु तदनुकूलव्यापारवत्त्वमात्रमिति भावः । भाष्ये &amp;ldquo;साध्यविकलता च दृष्टान्तस्य&amp;rsquo; इत्यत्राप्रसिद्धविशेषणत्वेनैव दृष्टान्ते साध्यवैकल्यसिद्धिमपि मन्यमानाः केचित् &amp;ldquo;चो ह्यर्थः । ततश्च दृष्टान्तस्य साध्यविकलत्वात्पक्षस्य साध्यवत्वे साध्ये अप्रसिद्धविशेषणत्वमिति हेतुहेतुमद्भावेन योज्यम् इति व्याचक्षते । युगपदुत्पत्त्या वेति । महीमहीधरादिकमेककर्तृकं युगपदुत्पद्यमानकायर्त्वादिति वा । उत त्रैकाल्यवर्तिसमस्तकार्यत्वादिति वा हेतुशरीरमिति भावः । विरुद्धमित्यर्थ इति । इदमुपलक्षणम् ; सवर्कार्यत्वस्य पक्षीकृतमहीमहीधरादौ वा सपेक्षे घटादौ वा अभावेन स्वरूपासिद्धिर्दृष्टान्तासिद्धिश्चेति द्रष्टव्यम् । भिन्नकतर्ृकत्वस्य प्रतिक्षेप इत्यर्थ इति । यद्यपि यथाश्रुते नानुपपत्तिः तथापि साध्याभावव्याप्यत्वरूपविरुद्धप्रत्याख्यानप्रकरणवात् तथोक्तमिति ध्येयम् । ननु कुम्भकारशब्दनिर्दिष्ट एव रथकारशब्देनापि गृह्यताम्; मा भूत् कुम्भरथयोर्भिन्नकतर्ृकत्वमित्याशङ्कयाह- न हि कुम्भरथयोरिति । सत्त्वादिगुणकद्रव्योपादानत्वभित्यर्थ इति । अत्रोपादानशब्दः कारणमात्रपरः, उत्तरत्र &amp;ldquo;कारणशब्दो निमित्तोपादानसाधारणः&amp;rsquo; इत्युकक्त्तेः । के ते सत्त्वादय इति । के ते सत्त्वादय इत्यस्यायमर्थः- कार्यगतसुरवादिहेतुत्वलक्षणवौचित्र्यात् कारणेपि यद्वैजात्यं वक्त्तव्यम्, तत्तु सत्त्वादिभ्योन्यत् किं न स्यात् ? किं च सत्त्वादिरूपत्वेऽपि तादृशं सत्त्वादिलक्षणं कारणवैचित्र्यमुपादानगतमेवास्तु, न तु निमिभूतकर्तृगतमिति । &amp;ldquo;के सत्त्वादयः&amp;rsquo; इत्यत्र गर्भिततच्छङ्काद्वयस्यापि निवर्तकं कार्यवैचित्र्यहेतुभूताः कारणगता विशेषाः सत्त्वादयः&amp;rsquo; इति भाष्यम् । तस्य चायमर्थः- सत्त्वादिव्यतिरिक्त्ते कारणगतवैजात्ये प्रमाणाभावात् सत्त्वादिकमेव वैजात्यम् । तच्च वैजात्यमविशेषात् उभयविधकारणनिष्ठमिति । निमित्तभूते आत्मन्यपि सत्त्वादिसम्बन्धोऽवश्यस्भावीति । भाष्ये- अन्तःकरणविकारेति । चिकीर्षादिमुखेनेत्यर्थः । उद्भूतसत्त्वगुणयुक्त्तमृत्पिण्डदर्शनेन उद्भूतसत्त्वगुणयुक्त्तकुलालस्य सत्त्वगुणवशेन राग उत्पद्यते । ततो घटादि करोति । ततश्च चिकीषर्षालक्षणो रागः कर्तुः सत्त्वयोगायतः । सत्त्वगुणयोगश्च कर्मसम्बन्धायत्त इति भावः । भाष्ये- तद्युक्त्तपुरुषान्तःकरणेति । तद्युक्त्तो यः पुरुष इत्यर्थ । विषयविशेषविशेषिताया इत्येतत् व्याख्येयं पदम् । तस्य व्याख्यानं सर्गस्थेमादिविषयत्वमिति । न त्वध्याहृत्य व्याचष्ट इति मन्तव्यम् । न तद्विलक्षणत्वसिद्धिरित्याहेति पाठः । अन्ये प्रतितर्का इति । ईश्वरपक्षका इत्यथर्ः । प्रतितर्केषु पराम्युपगममादायापि तत् पक्षीकृत्य प्रतितर्कप्रयोगः संभवतीति भावः । ननु जगतोपीश्वरं प्रति साक्षात् प्रयत्नाधिष्ठेयत्वेन शरीरत्वान्न तदधिष्ठाने शरीरापेक्षेति पूर्वपक्ष्याशङ्कां निरस्यति- तथा जगत इति । कर्मवश्यत्वप्रसङ्ग इति । सिद्धान्ते तु श्रुत्या अपहतपाप्मन्वसिद्धिरितिभावः । न चाङ्कुरादाद्दिति । योग्यानुपत्नब्धिबादितत्वात् कर्तृकत्वे सशरीरत्वप्रसङ्गो नापादयितुं शक्यत इत्यर्थः । प्रेरणोपपत्तेश्चेति । इदमुपलक्षणणं । बाधस्तर्केऽनुगुण इत्यपि द्रष्टव्यम् । सङ्खयाविशेषावच्छेदादिति । द्विपरार्धकालादित्यर्थः कर्मवश्यत्वप्रसङ्गपर्यन्तत्वमिति । नन्वस्य अनवस्थायाः सर्गाद्यसमयोत्पत्तिप्रतिबन्धकतया तत एव दूषितत्वसंभवात्, कर्मवश्यत्वपर्यन्तत्वाभिप्रायः किमर्थः ? यदि च प्रलयदशायामपि बीजाङ्कुरन्यायेन शरीरसत्त्वम् , तदा प्रलयत्वव्याघात इति चेत्- सत्यम् । अदृष्टादिवत् अनन्यगत्या ईश्वरशरीरस्यापि सत्त्वमुपेयम्, इतरथा जगत्सर्गासम्भवात् इति यदि परो व्रूयात्, तदा कर्मवश्यत्वपर्यन्तं दूषणं देयमित्यत्र तात्पर्यात् । संयोगलक्षणव्यापारस्य मुक्त्तेऽपि संभवादाह- व्यापारश्च प्रयत्न इति । मात्रशब्देन सत्त्वादिगुणान्वयेति । सर्गादिविषयविशेषानालिङ्गतेच्छामात्रस्य व्यापारत्वे सत्त्वादिगुणान्व यकर्मसम्बन्धयोरपि व्यावृत्तिः फलतीति भावः ॥ 3 ॥ ॥ इति शास्त्रयोनित्वाधिकरणं समाप्तम् ॥&lt;/p&gt;</description>
    </item>
    <item>
      <title>04 समन्वयाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/04_samanvayAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/04_samanvayAdhikaraNam/</guid>
      <description>&lt;p&gt;सङ्गति वक्त्तुमारभते । यथा मृत्तिकाया इति । सा चाज्ञातत्वेति । स्फीतालोकमध्यवर्तिघटे काकदन्ते वा बुभुत्सानुदयादिति भावः । सूत्रान्तरेषु तु शब्दः कुतो नोपादीयत इत्याशङ्क्याह- तु शब्दः प्रदर्शनार्थ इति । सर्वत्र सिद्धान्तसूत्रे तु शब्दोऽध्याहर्तव्य इति, अत्रत्यतुशब्देन सूच्यत इत्यर्थः । विशेषनिर्धारणज्ञापपनार्थं हीति । ननु, &amp;ldquo;ब्रह्मविदाप्नोतीति&amp;rsquo; इति वाक्यं श्रुतवतः किं ब्रह्मेति बुभुत्सायां&amp;rsquo; &amp;ldquo;यतो वा इमानि&amp;rsquo; इत्यादि वाक्यं प्रवृत्तम् । तस्य चानुवादरूपतया पुरोवादिवाक्ये पर्यालोच्यमाने, तत्र यदि, &amp;ldquo;ब्रह्म वा इदमग्र आसीत्&amp;rsquo;, इति वाक्यमुपन्यस्यते, तदा ब्रह्मशब्दः कथमर्थप्रत्यायकः स्यात्, अनिर्धारितब्रह्मशब्दार्थस्य तज्जिज्ञासोर्ब्रह्मशब्दश्रवणे तत्रापि जिज्ञासाया एवोदयादिति चेत्- सत्यम्; असौ न जानाति, इदं ब्रह्मशब्दार्थीभूतं निरतिशयबृहदिति । तथापि सद्व्रह्मात्मशब्दानां समानप्रकरणपठितानां छागपशुन्यायेन विशेषपर्यवसानं संभवतीत्यत्र तात्पर्यम् । ननु कथं ब्रह्मशब्दस्य साधारणत्वम्, कथं वा तदपेक्षया आत्मशब्दस्य विशेषपरत्वमुच्यत इत्याशङ्कयाह- ब्रह्मशब्दस्य साधारणत्वं नामेति । आत्मशब्दस्य ब्रह्मशब्दानिवर्त्त्यसंशयनिवर्तकतया विशेषरूपत्वमाह- न हि स्वारसिकेति । साक्षात्कारणवाक्यस्थत्वाभावादिति । &amp;ldquo;सेयं देवतैक्षत&amp;rsquo; इति वाक्यमपि, &amp;ldquo;अग्र आसीत्&amp;rsquo; इति अग्रादिपदाभावात् न साक्षात्कारणवाक्यमिति भावः । एतदस्वरसादाह- देवतादिशब्दानां व्यक्त्तिविशेषरूढत्वाभावादिति । निमग्नरूढितयेति । योगरूढिमतां शब्दानां यौगिकार्थप्रतिसम्बन्ध्युपादाने रूढिर्नोन्मिषति । &amp;ldquo;पद्मानि यस्याग्रसरोरुहाणि प्रबोधयत्यूर्ध्वमुखैर्मयूखैः&amp;rsquo; इति श्लोके सरःप्रतिसम्बन्ध्यग्रपदोपादानेन सरोरुहशब्दरूढ्यनुन्मेषात्, तस्य यौगिकार्थमात्रसमपर्कत्वात्, पद्मानीति पद्मत्वजातिवाचिपदमुपात्तम् । इतरथा पद्मसरोरुहपदयोः पौनरुकत्यप्रसङ्गात् । ननु , &amp;ldquo;एको हवै नारायण आसीत्&amp;rsquo; इति महोपनिषद्वाक्ये हवैश्रवणे नानुवादरूपत्वप्रतीतेः पुरोवादसाकाङ्क्षतया अनिर्णायकत्वमाशङ्कयाह- वचनानि त्वपूर्वत्वादिति । सोमे शेषभक्षो नास्ति, वचनाभावात् । &amp;ldquo;पुरुस्तादैन्द्रावयवं भक्षयति&amp;rsquo;,&amp;rdquo; वषट्कर्तुः प्रथमभक्षः&amp;rsquo;, &amp;ldquo;हविधर्ाने ग्रावभिरभिषुत्याहवनीये हुत्वा प्रत्यञ्चः परेत्य सदसि भक्षयन्ति&amp;rsquo; इत्यादीनां भक्षानुवादेन गुणान्तरविधिपरतया भक्षविधानाभावादिति पूर्वपक्षं कृत्वा, भक्षस्य प्राप्त्यभावेन तदनुवादेन गुणान्तरविधानायोगादितीमानि वचनानि गुणविशिष्टभक्षयविधिपराणीति सिद्धान्तितम् । &amp;ldquo;वचनानि त्वपूर्वत्वात् इति(3-5-21) । &amp;ldquo;विधिस्तु धारणे पूवर्त्वात्&amp;rsquo; इति(3-4-15) उपरि हि देवेभ्यो धारयति&amp;rsquo; इति जीवदग्निहोत्रे समिध उपरिधारणमाचारप्राप्तमनूद्यते । लोकेऽप्यभ्यर्हितं हि वस्तु आचारादाच्छाद्यैव नीयमानं दृष्टमिति उपरिधारणमनूद्यते । अत एव हि शब्दोप्युपपद्यत इति पूर्वपक्षे, समिध उपर्याच्छादनासमर्थतया उपरिधारणस्याचारप्राप्तत्वाभावात् हिशब्दस्वारस्यपरित्यागेनाप्राप्तमुपरिधारणं विधीयत इति सिद्धान्तितम् । तदेकं सन्नव्यभवदिति । तदेकं, ब्रह्म क्षत्रादिपरिपालयित्रादिशून्यं सत्. न व्यभवत् =विभूतिमात्न्नाभूत्, कर्मणे न पर्याप्तमासीतिति यावत् । श्रेयोरूपं= प्रशस्तं रूपम् । अत्यसृजत=अतिशयेन तमसृजत । देवत्रा=देवेष्वित्यर्थः । देवमनुष्यपुरुषेति । सप्तम्यर्थे त्राप्रत्ययः । क्षत्राणि= क्षत्रियानीत्यर्थः । कानि पुनस्तानि क्षत्राणीत्यत्र इन्द्रो वरुण इत्यादि । शङ्कते- कार्यकारणविषयेति । ननु ब्रह्मणः कथमानन्दरूपत्वम्, आनन्दो हि धर्मभूतज्ञानावस्थाविशेष इत्याशङ्कयाह- आनन्दत्वं हीति । निवर्त्यप्रातिकूल्येति । मुक्त्तानां स्वस्य चानुकूलमिति अनिष्टनिवर्तकेत्यर्थः । भगवतो मुक्त्तानामिति । यो यस्यानुकूलः, स तस्यानन्दः, ततश्च सविभू तिकं ब्रह्म मुक्त्तानां स्वस्य चानन्द इत्यर्थः । ननु मुक्त्तान् प्रत्यानन्दत्वमस्तु, ब्रह्मणाः, नैतावता तत्प्रतिपादकवाक्यस्य पुरुषार्थपर्यवसायित्वम्, अस्मदानन्दरूपत्वाभावादिति चेन्न; अस्मान् प्रत्यप्यस्त्येवानुकूलत्वम्; उपायदशाप्रभृति भगवज्ज्ञानं प्रीतिरूपमित्युक्त्तेः । वक्ष्यति च अपरोक्षरूपस्यापि सुखरूपत्वात् इत्यादि । परन्तु मुक्त्तिदशायां निरतिशयानकूलत्वं अधुना नेत्येतावान् विशेषः । नन ु सर्ववस्तूनामपि मुक्त्तान् प्रत्यनुकूलतया आनन्दत्वमस्तीति भगवतः को विशेष इति चेन्न; सत्यपि सर्वेषामानन्दत्वे भगवति निरतिश्यानुकूलत्वसत्वेन विशेषोपपत्तेः । स्वविषयज्ञानस्य स्वरूपस्य चेति । इदमुपलक्षणम्; विभूतिगुणयोश्चेत्यपि द्रष्टव्यम् । प्रवृत्तिनिवृत्त्यन्वयः प्रामाण्यव्यापक इति । किं प्रयोजनान्तरपर्यवसायित्वसत्वे ऽपि प्रवृत्तिनिवृतिरूपप्रयोजनान्तरपर्यवसायित्वस्य प्रामाण्यव्यापकत्वात् प्रवृत्तिनिवृत्तिप्रयोजनाभावात् न प्रामाण्यमित्यभिप्रायः, किं वा प्रवृत्तिनिवृत्त्यभावे प्रयोजनपर्यवसायित्वस्यैवाभावात् तस्य च प्रामाण्यव्यापकत्वात् तदभावे प्रामाण्यभावा इति विकल्पद्वयार्थः । अत्र केचित्- &amp;ldquo;प्रवृत्तिनिविृत्तिरूपप्रयोजनविरहादन्यपरत्व&amp;rsquo;मिति भाष्ये द्वावर्थौ प्रतीयेते, प्रवृत्तिनिवृत्ति एव प्रयोजने, प्रयोजनाभावाच्च न प्रामाण्यम् इति । तत्र प्रयोजनाभावात् न प्रामाण्यमित्यंशम्, &amp;ldquo;स्वविषयावबोधित्वादि&amp;rsquo; त्यादिना दूषयिता प्रवृत्तिनिवृत्त्योरेव प्रयोजनत्वमित्यम् अंशं दूषयति- न च प्रवृत्तिनिवृत्त्यन्वयविरहिणः प्रयोजनशून्यत्वमित्यपि भाष्यं योजयन्ति । च शब्दो व्यापद्वयनिषेधसमुच्चये इति । न च प्रयोजननानुगुणा प्रमाणप्रवृत्तिरित्यत्र चकारो भिन्नक्रमः । प्रमाणप्रवृत्तिः प्रयोजनानुगुणा च न, प्रवृत्तिनिवृत्त्यनुगुणा च न भवतीति भाष्यार्थ इति भावः । व्याप्यत्वनिषेधद्वयसमुच्चय इति । न च प्रवृत्तिनिवृत्त्यन्वयविरहिणः प्रयोजनशून्यत्वमित्यत्र चकारो भिन्नक्रमः । प्रयोजनशून्यत्वं च नेत्यर्थः । च शब्देन प्रमाणशून्यत्वं च समुच्चीयते । ततश्च प्रवृत्तिनिवृत्त्यन्वयविरहिणः प्रामाण्यशून्यत्वप्रयोजनशून्यत्वयोर्निषेधे प्रामाण्यप्रयोजनयोः प्रवृत्ति(निवृत्ति?)व्याप्तत्वनिषेधः फलिष्यति, एतदभिप्रायेण व्याप्यत्वनिषेधद्वयसमुच्छय इत्युक्त्तम् । प्रवृत्तिपरत्वं निवृत्तिपरत्वं वेति । प्रवृत्तिनिवृत्तिपरत्वमात्रमेवेत्यर्थः । एवमुत्तरेष्वपि द्रष्टव्यम् । प्रत्येकं व्यभिचारादिति भावः । ब्रह्मप्रतिपादनस्य सिद्धत्वेन तत्प्रतिक्षेपासम्भवादाह- प्रतिपादनमेव न पूर्थ्येतेति । प्रामाण्यं न निर्वहतीति भावः । भाष्ये- ज्ञानादेव पुरुषार्थः सिध्द्यतीत्यर्थपरत्वाभावेनेति । ननु इयं मर्यादा प्रवृत्तिपरवाक्येपि सुवचा । तत्रापि स्वरूपसत इष्टसाधनत्वस्याभावेपि प्रवृत्तिसम्भवात् विषयसद्भावे न प्रमाणं स्यादिति चेन्न; बहुवित्तव्ययायाससाध्येऽपि विफले कर्मणि प्रवर्त्तकस्य वेदस्य प्रतारकत्वप्रसङ्गेन तत्रेष्टसाधनत्वस्य तात्विकत्वस्यैव वक्त्तव्यत्वात् । प्रकृते स्वतः फलहर्षजनकत्वेन तावतापि सफलस्य सिद्धवाक्यस्य स्वार्थसत्यत्वे तात्पर्याभावादिति भावः । ध्याननियोगवादिमुखेन शाङ्करादिमतं चेति । अयं भावः- येन शङ्करेण, अरूपवदेव हि तत्प्रद्यानत्वात् इत्यत्र निष्प्रपञ्चीकरणनियोगः, अस्मिंश्चाधिकरणे ध्याननियोगश्च दूषितः, तन्मतमेव ध्याननियोगवादिमुखेनास्मिन्नधिकरणे पूर्वपक्षिणा दूष्यत इति । विधिरशक्य इत्यभिप्राय इति । विधिवाक्यमशक्यार्थकमित्यभिप्रायः; उत्तरत्र विधिशब्दस्य विधिवाक्यमिति व्याख्यास्यमानत्वात् । विधिशब्दस्य नियोगार्थत्वभ्रान्ति व्युदस्यति -विधिःविधिवाक्यमिति । न च नियोजपरत्वे को दोष इति वाच्यम् &amp;ldquo;न दृष्टेर्द्रष्टार&amp;rsquo;मिति विधिवाक्यप्रदशर्कोत्तरवाक्याननुगुणत्वप्रसङ्गात् । आविद्यस्य प्रपञ्चस्य बुद्धिनिवृत्तिमात्ररूपो विलय इति । बुध्या निवृत्तिः बुद्धिनिवृत्तिरित्यर्थः । &amp;ldquo;निष्प्रपञ्चतारूपेण साध्यस्तत्व&amp;rsquo;मित्युत्तरभाष्यानुगुण्यात्. । आदिशब्दोपात्तैरिति । &amp;ldquo;उदरमन्तरं कुरुते&amp;rsquo;, &amp;ldquo;नेह नानास्ति&amp;rsquo; इत्यादिश्रुत्यन्तरैरित्यर्थः । ननु भावाथर्ान्यत्वप्रयुक्त्तशङ्कायामेव साध्यत्वप्रयुक्त्तशङ्काप्यन्तर्भवति, भावार्थान्यत्वस्यासाध्यत्वनियतत्वादित्याशङ्कयाह- भावार्थादन्यत्वं स्वर्गादेरप्यस्तीति । विशिंषन्निति । विषिण्वन् हि विषय इति पाठः समीचीनः; विषयशब्दस्य विपूर्वात् सिनोतेर्निष्पन्नत्वात् । कृतिसाध्यापूर्वःप्रतिपत्तिवेलायामिति । अपूर्वस्याक्रियारूपत्वेन साक्षात्कृतिसाध्यत्वाभावात् यागद्वारा कृतिसाध्यमपूर्वमिति प्रतीयते । ततश्च &amp;ldquo;कृतितत्साध्यमध्यस्थो यागादिर्विषयो मतः&amp;rsquo; इत्युक्त्तरीत्या यागविषयकृतिसाध्यमपूर्वमित्यपूर्वमिति अपूर्वप्रतीतौ अपूर्वसाधककृतिविषयत्वेन यागस्य भानात् अपूर्वं प्रति यागस्य विषयत्वम्, तत्र च फलं प्रत्यकरणस्य तत्कामकृतिविषयत्वासम्भवात्, यागस्यापूर्वफले प्रतिकरणत्वमपि अभिधानापर्यवसानलक्षणोपादानप्रमाणतोऽवगम्यते । न चाग्नेयादियागस्य कथं फलापूर्वे प्रति करणत्वं फलापूर्वयोरक्रियारूपत्वादिति शङ्क्यम् तयोरक्रियारूपत्वेपि तदुद्देशप्रवृक्त्तकृतेः क्रियारूपत्वेन तत्र करणत्वोपपत्तेः । यदेव फलापूर्वभावनयोः कारणत्वं, तदेव फलापूर्वकरणत्वमिति व्यपदिश्यते । न च प्रयत्नरूपभावनानिष्पाद्यस्य यागस्य कथं निष्पादिकायां भावानायां करणत्वमिति वाच्यम्- भावनायाः फलशिरस्कत्वस्य यागाधीनत्वात् तथा व्यवहारात् । न हि तस्य भावनाया यागविषयत्वाभावे फलशिरस्कत्वसिद्धिः । अतस्तद्रूपेण करणत्वात् फलभावनाकरणत्वमिति व्यवहारः । न च फलभावनाकरणस्य कथमपूर्वभावनाकरणत्वमिति वाच्यम्- तयोरेकलोलीभावैनापूर्वभावनाया एव फलभावनात्वोपपत्तेरिति द्रष्टव्यम् । पुत्रजन्मादिवद्यदा सिध्येदिति । अत्र केचित्- याथात्म्यानुभवस्य स्वरूपाभिन्नत्वात् निमित्तमस्त्वित्याशङ्क्याह- निमित्तत्वे चेत्यप्यवतारिकामाहुः । भावार्थाः कर्मशब्दा इति । कर्मशब्दो वाचको येषां ते तथोक्ताः । कर्मशब्दवाच्या इत्यर्थः । केचित्तु- अभावार्थत्वाच्च क्रियारूपत्वाभावादित्यर्थः । भावार्थाः कर्मशब्दा इति पाठः । &amp;ldquo;भावार्थाः कर्मशब्दा&amp;rsquo; इत्येतत् &amp;ldquo;भावार्थाः कर्मशब्दास्तेभ्यः क्रिया प्रतीयेते&amp;rsquo;(2-1-1)इति जैमिनिसूत्रोपादानम् । तस्य चायमर्थः- भावो भावाना । सोऽर्थो येषां ते तथोक्ताः । क्रियावाचिन इत्यर्थः । कर्मशब्दाः- कर्म कृति साध्यम्; यागः । तद्वाचिन इत्यर्थः । ततश्च ये भावनावचनास्सन्तः कर्मवचनाः यजेतेत्यादयः तेभ्य एव क्रिया प्रतीयेत, अपूर्वं प्रतीयेतेत्यर्थः । ततश्च भावः भावना इत्यादिशब्दानां भावनावचनत्वमात्रमस्ति । न च ते अपूर्वप्रत्यायकाः । कर्मवचनत्वमात्रं च याग इत्यादिशब्दानामप्यस्ति । न च ते अपूर्ववचनाः । अतो द्वयमपि प्रयोजकम् । ततश्च ब्रह्मशब्दस्य क्रियावाचिनोऽपूर्ववाचित्वाभावात् न ब्रह्मणो नियोगविषयत्वमिति जैमिनिसूत्रसम्मतिः प्रदर्श्यत इत्याहुः । साध्यत्वं फलस्याप्यस्ति इति । असाध्यत्वमात्रे उपन्यस्ते साध्यत्वमात्रमेव विषयत्वप्रयोजकमिति शङ्का स्यात् । न च तद्युज्यते । स्वर्गादावतिप्रसक्त्तत्वात् । अतो द्वयमपि प्रयोजकमित्यर्थः । यद्यपि भावार्थत्वमात्रमेव विषयत्वप्रयोजकमिति शक्यते ऽभ्युपगन्तुम्; अत एव भाष्ये वक्ष्यति &amp;ldquo;अभावार्थत्वान्न विधिविषयत्वम्&amp;rsquo; इति । तथाप्यभावरूपत्वादित्युपक्रमात् वाक्यस्य, न पाश्चात्येन भावरूपत्वादित्यनेन तद्वैयर्थ्यं सुवचम् । यथा अक्ष्णा काण इत्यत्राक्ष्णेत्यस्येति भावः । हेत्वन्तरं कण्ठोकत्येति । अत्र साध्यत्वेऽपि विफलत्वमेव, अभावार्थत्वान्न विधिविषयत्वमिति एकग्रन्थोऽस्तु । न तु कण्ठतात्पर्याभ्यां हेतुद्वयपरत्वमित्यपि केचिद्योजयन्ति । अभावार्थत्वान्न विधिविषयत्व&amp;rsquo;मिति पूर्वभाष्यानुसारेण व्याचष्टे- विशिष्टस्य विषयत्वानुपपत्तिरुक्त्तेति । साध्यत्वशब्दस्वारस्यपरित्यागे कारणाभावात् व्यवहितसाध्यत्वनिराकरणपरतया व्याचष्टे- यद्वेति । आकारद्वयाभ्युपगम इति । अयं भावः- निष्प्रपञ्चनियोगवादिनो हि द्वयी गतिः, प्रपञ्चनिवृत्तिः विषयः, अपवर्गः फलमित्येका । उक्त्तं च शाङ्करभाष्ये तन्मतोपन्यासे, यथा &amp;ldquo;स्वर्गकामस्य यागोनुष्ठातव्य उपदिश्यते, एवमपवर्गकामस्य प्रपञ्चविलयः । यथा च तमसि अवस्थितं घटादितत्त्वं बुभुत्समानेन तत्प्रत्यनीकं तमः प्रविलाप्यते, तथा ब्रह्मतत्त्वमवबुभुत्समानेन तत्प्रत्यनीकः प्रपञ्चः प्रविलापयितव्यः&amp;rsquo; इति । प्रपञ्चनिवृत्तिरेव फलम्, ज्ञानं विषय इति द्वितीया गतिः । उक्त्तं चेदं च शाङ्करभाष्ये, &amp;ldquo;तद्विज्ञानविषयः प्रपञ्चविलयविषयो वा नियोगः स्यात्&amp;rsquo; इति । तत्र ज्ञानविषयनियोगपक्षे ज्ञानस्य मिथ्याभूतप्रपञ्चनिवृत्तौ नियोगद्वारकत्वाम्भवादिति दूषणस्य स्पष्टत्वात् प्रपञ्चनिवृत्तिरेव विषयत्वमिति पक्षः परिशिष्यते । तत्रापि प्रपञ्चनिवृत्तिव्यतिरेकेण नियोगसाध्यस्य ब्रह्म तत्त्वावबोधस्याभावात् तयोरैक्यं सिद्धवत्कृत्यान्योन्याश्रयेण दूषयतीति- किं निवर्त्तनीयः प्रपञ्च इत्यादिना नियोगस्य दूष्यमाणत्वात्, पूर्वत्र विषयस्य दूषितत्वात् उभयोरेकविषयत्वाभावेन अपि चेत्युक्त्तिरयुक्त्तेत्याशङ्कय अवान्तरदूष्यभेदेऽपि निेप्रपञ्चीकरणप्रधानदूष्यैक्यात् अपि चेत्युक्त्तिरुपपद्यत इत्यभिप्रयन्नाह- निष्प्रपञ्चीकरणपक्ष इति । अवान्तरदूष्यैक्यपरत्वसम्भवे तत्त्यागानौचित्यात् पूर्वोत्तरयोरपि नियोगविषयत्वमित्याह- यद्वा नियोगविषयेति । अनुग्राहको हि करणानन्तरभावीति । यद्यपि प्रयाजादिर्न करणानन्तरभावी, तथापि प्रयाजाद्यपूवैः आग्नेयादेरनुग्रहः करणोत्पत्त्यनन्तरभाव्येवेति द्रष्टव्यम् । अभावादेवेत्येवकारेणेति । द्रष्टव्य इति तस्य दर्शनरूपतेति । क्कचित् कोशे पाठो दृश्यते । तस्य न सम्यकत्वं पश्यामः । न हि ध्याननियोगवादिना तथाप्यभ्युपगम्यते । तन्मतमनुवदता वाचस्पतिनाप्युक्त्तम्, &amp;ldquo;तत्र चात्मदर्शनं न विधेयम्, तद्धि दृशेरुपलब्धिवचनत्वात् श्रवणं वा स्यात्, प्रत्यक्षं वा । प्रत्यक्षमपि लौकिकाहम्पृत्ययः, भावनाप्रकर्षपर्यन्तजं वा । तत्र श्रवणं न विधेयम्; स्वाध्यायविधिनैव सिद्धत्वात् कर्मश्रवणवत् । नापि लौकिकं प्रत्यक्षम्; तस्य नैसर्गिकत्वात् । न चौपनिषदात्मविषयं भावनाधेयवैशद्यं विधेयम्; तस्य उपासनाविधानादेव वाजिनवदनुनिष्पादि (त)त्वात् । तस्मादौपनिषदात्मोपासना अमृतत्वकामं नियोज्यं प्रति विधीयते । द्रष्टव्य इत्यादिविधयस्तु विधिसस्वरूपा न विधय इति । तदिदमुक्त्तम् तदुपासनाच्च शास्त्रदृष्टो मोक्षः फलं भविष्यतीति&amp;rsquo; इति वर्णितम् । तद्विरोधप्रसङ्गात्, तद्धयाननियोगेन तत्साक्षात्कारफलेने&amp;rsquo;त्युत्तरभाष्यतद्वयाख्यानानुगुण्याभावाच्चायं ग्रन्थो लेखकस्खलनकृत इति प्रतिभाति । केचितु एतद्ग्रथानुसारात् ध्याननियोगवादिनां तादृशमपि मतमस्तीति वदन्ति । तत् ब्रह्मेति कथं ज्ञायत इति । यद्यपि स आत्मेति कथं ज्ञायत इति वक्त्तुमुचितम्, भाष्यानुगुण्यात्, तथापि ब्रह्मात्मशब्दयोः समानप्रकरणे पाठेन ऐक्यं सिद्धमिति भावः । भाष्ये- ध्याननियोगेन तत्साक्षात्कारफलेनेति । अत्र चोदयन्ति- &amp;ldquo;ध्याननियोगवादिमते मोक्षस्यैव फलत्वमिति हि तत्प्रकिया; न तु साक्षात्कारः फलमिति । तथा शाङ्करभाष्ये अनुपन्यासात् इति । ते प्रतिवक्त्तव्याः । ध्याननियोगवादिनां त्रयी गतिः ब्रह्मभावः फलम्, अविद्यापनयो वा साक्षात्कारो वा इति । आद्यपक्षस्यातिदुर्बलतया अयमेव पक्षो भाष्यकृता उपन्यस्तः । अत्र अत तन्मतं दूषयता वाचस्पतिनाप्युक्त्तम् &amp;ldquo;ब्रह्मभूयस्याविद्यापिधानापनयनमात्रेण सम्भवादविद्यापनयस्य च वेदान्तार्थज्ञानादेव सिद्धेः, साक्षात्कारकारणमनस्सहकारिसंस्कारजनकत्वस्य उपासनायामन्यतस्सिद्धेर्न विधिः&amp;rsquo; इति । मोक्षस्याशरीररूपत्वश्रुत्या चेति । अशरीरत्वलक्षणमोक्षस्य धर्माधर्मफलभूतप्रियाप्रियविरहप्रतिपादकश्रुत्येत्यर्थः । उत्तरग्रन्थानुरोधादिति द्रष्टव्यम् । फलिते इत्याह सत्यशरीरत्वरूप इति पाठो दृश्यते । तत्राशरीरत्वरूपेति प्रतीकग्रहणमुचितं न त्वितिकरणयुक्त्तस्य । इतिकरणस्य तथा च श्रुतिः न ह वै सशरीरस्य&amp;rsquo; इति पूर्वान्वितत्वात् । अन्यत्र धर्मादिति । यद्यपि शङ्करोपनिषद्भाष्यादौ &amp;ldquo;अन्यत्र धर्मात्=शास्त्रीयाद्धर्मानुष्ठनात् तत्फलात्तत्कारकेभ्यश्च पृथग्भूतम्; तथा अन्यत्राधमर्ात्=अधर्मानुष्ठानतत्फलादिविलक्षणम्; अन्यत्रास्मात् कृताकृतात्- कृतम् कार्यम्, अकृतं कारणं तस्मादफ्यन्यत्र ; अन्यत्र भूताच्च प्रतिकान्तकालात् भव्याच्च भविष्यत्कालात् वर्त्तमानकालाच्चान्यत्र कालत्रयापरिच्छिन्नं यत् पश्यसि तद्वदेत्यर्थ&amp;rsquo; इति व्याख्यातम् -तथापि तदविरुद्धत्वादिदमपि तदभिमतमिति वा ग्रन्थान्तरस्थत्वाद्वा तथाऽनूदितमिति द्रष्टव्यम् । ननु मोक्षस्य नित्यत्वेनानुत्पाद्यत्वे वाक्यार्थज्ञानस्य मोक्षहेतुत्ववादिमतेपि वाक्यार्थज्ञानोत्पाद्याया बन्धनिवृत्तेरपि अविनाशित्वरूपनित्यत्वं नोपपद्येतेत्याशङ्कयाह- निवृत्तेरुत्पाद्यत्वेपीति । निर्विकारत्वेन क्रियाविषयत्वाभावः कथमिति । अत्र केचित्- निर्विकारत्वस्य क्रियाविषयत्वाभावहेतुत्वस्य भाष्ये अप्रतिपादितत्वेनास्याः शङ्काया अवकाशाभावात् &amp;ldquo;नित्यनिर्विकारत्वेन स्वाश्रयाया&amp;rsquo; इत्यादिभाष्यस्य ह्ययमर्थः- नित्यनिर्विकारत्वेन स्वाश्रयायाः क्रियाया असम्भवात् अन्याश्रयक्रियां प्रति मण्याश्रयक्रियां प्रत्याऽऽदर्शस्येवान्यस्याविषयत्वादिति । इतरथा पुरोवादरूपशाङ्करभाष्यवैरूप्यापत्तेः । तत्र हि शङ्करभाष्ये, &amp;ldquo;कियाश्रयत्वानुपपत्तेरात्मनः यदाश्रया क्रिया तमविकुर्वती नैवात्मानं लभते । यद्यात्मा क्रियया विक्रियेत, अनित्यत्वमात्मनः प्रसज्येत । &amp;ldquo;अविकार्योयमुच्यते&amp;rsquo; इत्यादीनि वाक्यानि बाध्येरन् । तस्मान्न स्वाश्रया क्रिया आत्मनः सम्भवति । अन्याश्रयायास्तु क्रियाया अविषयत्वान्नात्मा संस्क्रियेत&amp;rsquo; इत्युक्त्तम् । तद्वयाकुर्वता वाचस्पतिना, &amp;ldquo;न तावद्ब्रह्मधर्मः क्रिया तस्याः स्वाश्रयविकारहेतुत्वेन नित्यत्वव्याधातात् । अन्याश्रया तु कथमन्यस्योपकरोति, अतिप्रसङ्गात् । न हि दर्पणे निघृष्यमाणे पाणिर्विशुद्धो दृष्ट&amp;rsquo; इति । ततश्च तदनुरोधात् निर्विकारत्वात् क्रियाश्रयत्वप्रतिषेध एवोचितः । न तु तेनैव विषयत्वप्रतिषेधः । अतश्च तदानुगुण्येन भाष्यस्याप्यर्थो वर्णनीयः । तथा अन्याश्रयक्रियां प्रति विषयत्वमसम्भावितमिति वक्त्तव्ये दर्पणस्य दृष्टान्तत्वाय स्वपरसमवेतक्रियाविषयत्वसमथर्नपरोत्तरग्रन्थस्यापि न साङ्गत्यमिति- तन्न । शाङ्करमतस्यैव अविरुद्धयुक्त्तियुक्त्तमार्गान्तरोपन्यासे दोशाभावात् । तदा दपर्णाश्रया क्रियेति । न च घर्मणमिष्टकाचूर्णसंयोगविभागप्रचयो निरन्तर आदर्शतले समवेतः&amp;rsquo; इत्युक्त्तस्य घर्मणस्य निश्चलेपि दर्पणे सम्भवोऽस्तीति वाच्यम्- संयोगविभागप्रचयानुकूलचेष्टाया एव घर्षणशब्दवाच्यत्वमिति तात्पर्यात् । तत्सङ्गतः- देहसङ्गत इति । तदभेदाभिमानीति यावत् । केवलशब्देन फलान्वयराहित्वं विवक्षितमिति । तस्यात्रोपयोग इति । इदमुपलक्षणम् । एको देवः,&amp;rsquo; च शाङ्करभाष्ये,&amp;ldquo;इमौ मन्त्रौ अनाधेयातिशयतां नित्यशुद्धतां च ब्रह्मणः प्रतिपादयतः&amp;rsquo; इति । अत एवोत्तरत्र भाष्ये, &amp;ldquo;आत्मनः स्वरूपमनाधेयातिशयं निष्कृष्यत&amp;rdquo; इति वक्ष्यति । ततश्च केवल इत्यस्य फलान्वयराहित्यमात्रे न तात्पर्यं वर्णनीयम् कर्त्तृत्वादिबन्धराहित्यस्यापि प्रतिपिपादयिषितनित्यशुद्धत्वोपयुक्त्तत्वादिति द्रष्टव्यव्यम् । अमन्यतेत्यर्थ इति । आत्मानमिति शेषः । यद्यपि &amp;ldquo;स पर्यर्गात् &amp;ldquo;सः आत्मा, &amp;ldquo;यस्तु सर्वाणि भूतानि&amp;rsquo; इत्यादौ प्रकृत आत्मा पर्यगात्- परितः समन्तादगात्, सर्वगत इत्यर्थः । शुक्रमित्यादयः शब्दाः पुल्लिङ्गत्वेन परिणेयाः स इत्युपक्रमान् सारात् । अकायः लिङ्ग शरीररहितः । अव्रणः अक्षतः । अस्णाविरः सिरारहितः । अव्रणास्षाविरा(रशब्दा?)भ्यां स्थूलदेहराहित्यमुक्त्तम् । शुक्रमिति बाह्यशुद्धिविरह उक्त्तः । शुद्ध इति आन्तर रागाद्यभावः । अपापविद्धः धर्माधर्मादिरहित&amp;rsquo; इति शङ्करादिभिर्व्याख्यातम् तथापि तदविरुद्धत्वादिदमपि ग्राह्यमेव । अविदितात्- ज्ञातुरित्यर्थ इति । यद्यपि विदिताविदितशब्दौ कार्यकारणपरतयापि व्याख्यातौ तथापि तथा व्याख्याने ज्ञेयवैलक्षण्यानुक्त्तेरसङ्गतिंमत्वा तथा व्याख्यातमिति द्रष्टव्यम् । भाष्ये- येनेदं सर्वं विज्ञानाति तं केन विजानीयादिति । येन प्रमात्रा इदं सर्वं लोको विजानाति, तं केन करणेन विजानीयात् । करणस्य ज्ञेयविषयतया ज्ञातर्यप्रवृत्तेः न ज्ञाता ज्ञेयः किमुत साक्षीत्यर्थ इति परेषां व्याख्या । तदेव ब्रह्मेति । &amp;ldquo;यद्वाचानरयुपुदितं येन वागभ्युद्यते&amp;rsquo; इति विषयत्वमुकत्वा, तदेव प्रमातृत्वादिकल्पनाशून्यमेव ब्रह्म विद्धि, न तु यत् उपाधिविशिष्टदेवतादि इदमित्युपासते जनाः । नेदं ब्रह्म त्वं विद्धित्यर्थः । भाष्ये न चैतावता शास्त्रस्य निर्विषयत्वमिति । ब्रह्मणः शास्त्रयोनित्वभङ्गो नास्तीत्यर्थः । पुरोवादिशाङ्करभाष्यानुरोधात् । प्रमेयतयेत्यर्थ इति । नन्वेवं हि पुरोवादिशाङ्करभाष्यम् &amp;ldquo;अविषयत्वे ब्रह्मणः शास्त्रयोनित्वानुपपत्तिरिति चेन्न । अविद्याकल्पितभेदनिवृत्तिपरत्वाच्चास्त्रस्य । न हि शास्त्रमिदन्तया विषयभूतं ब्रह्म प्रतिपिपादयिषति । किन्तु प्रत्यगात्मत्वेनाविषयया प्रतिपादयदविद्याकल्पितं वेद्यवेदितृवेदनादिभेदमपनयति । तथा च शास्त्रम्, यस्यामतं तस्य मतं मतं यस्य न वेद सः । अविज्ञातं विजानतां विज्ञातमविजानताम् ।&amp;rsquo;, पश्येर्न मतेर्मन्तारं मन्वीथाः&amp;rsquo; इति चैवमादि&amp;rsquo; इति । अस्य च ग्रन्थस्य वाचस्पतिना वर्णितोऽयमर्थः, &amp;ldquo;सवर्मेव हि वाक्यं, नेदंतया वस्तुभेदं बोधयितुमर्हति । न हीक्षुक्षीररसादीनां मधुररसविशेषः इदन्तया शक्य आख्यातुम् । किं बहुना गामानयेत्यादिवाक्येऽपि विवक्षितव्यक्त्तिविशेषो नाभिधातुं योग्यः । ततश्च प्रमाणान्तरसिद्धे लौकिक एवार्थे यदा गतिरीदृशी, तदा कैव कथा प्रत्यगात्मन्यलौकिके । अदूरविप्रकर्षेण तु कथञ्चित्प्रतिपादनात् शास्त्रयोनित्वम्&amp;rsquo; । अदूरविप्रकर्षश्चेत्थम्, &amp;ldquo;तत्त्वमसी&amp;rsquo;ति सामानाधिकरण्येन त्वंपदार्थस्य प्रत्यगात्मनः प्रमातृत्वाद्यविषयभूतोदासीनतत्पदार्थाभेदप्रतिपादने जीवगतकतर्ृत्वादीनामपि मिथ्यात्वे वेद्यवेदितृवेदनादिभेदापनयसम्भवेन निरस्तभेदतया ब्रह्मणः प्रतिपाद्यत्व सम्भवाच्छास्त्रयोनित्वमुपपद्यते । उपन्यस्तश्चात्र श्लोको वाचस्पतिना विगलितपरागवृत्त्यर्थत्वं पदस्य भवेत् तदः त्वमिति च पदेनैकार्थत्वे त्वमित्यपि यत् पदम् । तदपि च तदा गत्वैकार्थ्यं विशुद्धचिदात्मना त्यजति सकलान् कर्तृत्वादीन् पदार्थमलान् इमान् ॥&amp;rsquo; इति । तस्य च श्लोकस्यायमर्थः- तदःपदस्य तत्पदस्येत्यर्थः । विगलितपरागर्थत्वम्=प्रत्यगर्थत्वमित्यर्थः । तत् कदेत्यत आह त्वमिति च पदेनैकार्थत्वत्व इति । प्रमातृत्वादिशून्येन ब्रह्मणा प्रमातृत्वादिमत्तया प्रतिभासमानस्य अभेदे बोधिते जीवस्य प्रमातृत्वादिराहित्यं सिध्यति । प्रामातृत्वस्यासत्यत्वे प्रमातुरभावेन प्रमायास्तद्विषयस्य च मिथ्यात्वेन निर्भेदत्वं ब्रह्मणः सिध्यतीति । ततश्चेक्षुक्षीरादिरसभेदस्य शाब्दत्वप्रवादतुल्योऽयं ब्रह्मणः शास्त्रयोनित्वप्रवाद इति । अपरश्चानन्दगिरिणार्थो वर्णितः । तथा हि शास्त्रजन्यवृत्त्यभिव्यक्त्तचैतन्यविषयत्वलक्षणशास्त्रयोनित्वाभावेऽपि शास्त्रजन्यज्ञानजन्याविद्याध्वंसरूपातिशयवत्त्वेन शास्त्रजन्यज्ञानविषयत्वलक्षणं शास्त्रयोनित्वमुपपद्यते इति । एवञ्च पुरोवादानुगुण्यमनादृत्य कथमेवं व्याख्यायत इति चेत्- सत्यम् । व्याख्याद्वयमपि न व्याख्येयस्वारस्यानुगुणम् । किं तु यस्यामतं तस्य मतम्&amp;rsquo; इत्यादिप्रमाणानुसारेण शास्त्रमप्रमेयत्वेनैव ब्रह्म प्रतिपादयति । न तु प्रमेयत्वेनेत्ययमर्थ एव व्याख्येयस्वारस्यानुगुणः । एतदेवभिप्रेत्याचायर्ैरिदन्तयेत्यस्य प्रमेयतयेत्यर्थो वर्णितः । केचित्तु प्रमेयतयेत्यर्थ इत्यस्यापि व्याख्याद्वयान्यतरपरत्वमेवास्त्विति मन्यन्ते । न दृष्टेर्द्रष्टारमिति । दृष्टेश्चक्षुर्जन्याया मनोवृत्तेर्द्रष्टारं स्वभाभूतया नित्यदृष्टया व्याप्तारम् दृश्यया अनया दृष्टया न पश्येरित्यर्थः । ततश्च यस्यामतमित्यादिवदयमपि परेषां दृश्यत्वनिषेधपरोऽभिमतः । भाष्ये- न च ज्ञानादेव बन्धनिवृत्तिरित्यादि । अत्र केचित्- समनस्केद्रियार्थसन्निकषर्बललब्धस्फीतालोकमध्यवर्त्तिघटानुभववत् शब्दसामर्थ्योत्पादितब्रह्मात्मज्ञानस्य कर्तुमकर्तुमन्यथाकर्तुमशक्यस्यापुरुषतन्त्रस्य विधातुमशक्यतया अविधेयज्ञानादेव निवृत्तिरित्यभ्युगमे श्रवणमननादीनामपि यथावस्थितवस्तुविषयाणां वस्तुतन्त्रत्वेन पुरुषतन्त्रात्वभावाद्विधिर्न स्यादिति तद्विधिवैयर्थ्यमित्येतावानर्थः । पुरोवादानुसारात् । एवं हि शाङ्करभाष्यम्- &amp;ldquo;या तु प्रसिद्धेऽग्नावग्रिबुद्धिनः, न सा चोदनातन्त्रा पुरुषतन्त्रा वा । किं तर्हि? प्रत्यक्षविषय वस्तु तन्त्रैव । एवं यथाभूतब्रह्मात्मविषयमपि ज्ञानं न चोदनातन्त्रम् । तद्विषये लिङ्गादयः श्रूयमाणा अपि अनियोज्यविषयत्वात् कुण्ठीभवन्ति उपलादिप्रयुक्त्तक्षुरतैक्ष्ण्ादिवत् अहेयानुपादेयवस्तुविषयत्वात् । किमर्थानि तर्हि &amp;ldquo;आत्मा वा अरे द्रष्टव्यः&amp;rsquo; इत्यादीनि वचनानि? स्वाभाविकप्रवृत्तिविषयविमुखीकरणार्थानीति ब्रूम&amp;rsquo; इति । ततश्च तदनुसारेणैवमर्थो वर्णनीय इति । केचित्तु न तद्वाक्यानुवादोऽयम् । अपि तु यत्पुनरुक्त्तं श्रवणात्प्राचीनयोरपि मनननिदिध्यासनयोर्दर्शनात् न स्वरूपपर्यवसायित्वम् । अवगतिमात्रार्थत्वे मनननिदिध्यासनयारपि ब्रह्मावगर्त्वयमपेक्षितत्वेन तयोरपि रागप्राप्तत्वादितितदनुवाद इति मन्यन्ते । पूर्वपक्षिणोक्तमिति । श्रवणादिविधः शङ्कराभिमतत्वात् तदानर्थक्यापादानं कर्त्तुं शक्यमिति भावः । भाष्ये- स्वभावप्रवृत्तेत्यादि । अयं भावः- अन्यतः प्राप्ता एव श्रवणादयो विधिसरूपैर्वाक्यैरनूद्यन्ते । न चानुवादोप्यप्रयोजनः, प्रवृत्तिविशेषकरत्वात् । तथा हि त (त्त?)दिष्टानिष्टवषयेप्साजिहासापहृतहृदयतया बहिर्मुखो न प्रत्यगात्मनि मनः समाधातुमर्हति । आत्मश्रवणादिविधिसरूपैस्तु वचनैमर्नसो विषयस्त्रोतः खिलीकृत्य प्रत्यगात्मस्त्रोत उत्पाद्यत इति प्रवृत्तिविशेषकरतानुवादानामस्तीति सप्रयोजनतेति । भाष्ये- सर्पविषनाशमपेक्षत इति । सर्पस्य नित्यनष्टत्वात् । यदि च मिथ्याभूतस्य ज्ञाननिवर्त्त्यत्वाभ्युपगमात् सपर्नाशोऽस्त्येवेति तदपेक्षा भयनिवृत्तेर्द्रष्टेति भाविबन्धनिवृत्तेः सशरीररत्वसापेक्षत्वमिति तर्हि तस्य सशरीरत्वमपि नष्टमेव । शरीराभिमानस्य नष्टत्वेन सशरीरत्वस्यापि निवृत्तत्वात् । न हि सशरीरत्वाभिमानवत्त्वमन्तरेण सशरीरत्वं नाम किञ्चिदस्ति । शरीरस्यात्मनश्च सम्बन्धान्तरादर्शनात् । न च तत्कृतधर्माधर्मार्जितत्वात् वास्तवं सशरीरत्वमिति वाच्यम्; आत्मनः साक्षितया धर्माधर्मकर्तृत्वभावात् । ततश्च देहात्माभिमानवत्त्वमेव सशरीरत्वम् । तच्च विद्यमानेपि शरीरे सशरीरत्वं गतमेवेति तत्प्रयुक्त्तं बन्धवत्त्वम् । तथा च ब्रह्मविद्विषया श्रुतिः तथा &amp;ldquo;अहिनिर्लयनिर्वल्मीके मृता प्रत्यस्ता शयीत, एवमेवेदं शरीरं शेते । अथायमशरीरो मृतो प्राणो ब्रह्मैव तेज एव&amp;rsquo; इति, &amp;ldquo;सचक्षुरचक्षुरिव सकर्णोऽकर्ण इव सवागवागिव समना अमना इव सप्राणोऽप्राण इवा&amp;rsquo; इति । अहिनिर्लयनि अहि- कञ्चुकः । इनिद्रयप्रधानकज्ञान सामग्रयननुप्रविष्टत्वदिति । ज्ञानसामग्तीणां मध्ये इन्द्रियप्रधानकसामग्रयेवापरोक्षज्ञानसामग्रो । अतो न व्यभिचार इति भावः। ननु ज्ञानसाग्रीष्विन्द्रियाण्येवापरोक्षज्ञानजनकानीत्ययुक्त्तम्, इन्द्रियाणां सामग्रीत्वानाश्रयत्वेन ज्ञानसामग्रीष्विति निर्धारणासम्भवादित्याशङ्क्याह- आलोकादिसहकृतानीतिशेष इति । इन्द्रियघटितैव सामग्रीत्यर्थः । शब्दस्याविषयस्य कस्याप्यभावात् विषयनियमस्या प्रस्तुतत्वाच्चाह- विषयशब्दस्साध्यपर इति । ननु प्रत्यक्षसामग्रयाः कथं शीघ्रभावित्वम्, दशमत्वप्रत्यक्षे कारणी भूताया अपेक्षाबुद्दिेरभावादित्याशङ्कयाह- तदाह्युपदेशादिति । न च वाक्यजन्येऽपीति । अयं भावः- ज्ञानस्यापरोक्षत्वं नेन्द्रियजन्यत्वरूपम्; सुखादिप्रत्यक्षाव्यापनात् तस्य साक्षिरूपस्येन्द्रियाजन्यत्वात् । अपि त्वपरोक्षार्थविषयत्वमेव वृत्तेरापरोक्ष्यम् अर्थस्य चापरोक्ष्यमनावृतसंविदभेद एव । ततश्च घटं पश्यतो घटोयमिति वाक्यजन्या लिङ्गजन्यापि वा प्रतीतिरपरोक्षैव । ततश्च दशमस्त्वमसीति वाक्यजन्याप्यपरोक्षाहमर्थप्रतीतिरपरोक्षैवेत्यभ्युपगमेऽपि दशमत्वांशे नापरोक्षरूपता, तदंशे अपरोक्षत्वाभावादिति न च विशेष्याशेपि वा शाब्दापरोक्षाभ्युपगमे तदिष्टसिद्धिरिति वाच्यम्; विशेषणांशे ज्ञानस्याप्रत्यक्षत्वे विशेष्यांशेषि अप्रत्यक्षत्वात् । एकस्या एव ज्ञानवृत्तेः प्रत्यक्षाप्रत्यक्षरूपत्वाभावादिति भावः । अतः प्रतिभासनिवृत्तिर्वेति । ननु, सशरीरत्वप्रतिभासे वर्तमाने यस्यायं प्रतिभासो मिथ्येति प्रत्ययः&amp;rsquo;, इत्युक्त्तौ प्रतिभासनिवृत्तिपक्षस्यानुत्थित्या कथमस्य विकल्पस्यावकाशः विरोधादिति चेन्न- सशरीरत्वप्रतिभासे विद्यमाने यस्यां प्रत्ययोमिथ्येति प्रत्यया उत्पन्नः, तस्य तदनन्तरभाविनी या सशरीरत्वप्रतिभासनिवृविरित्येवं परतया योजनासम्भवात् । एवं वैषम्यमुक्त्तमिति । न तु पूर्वपत् पारमार्थिकत्वापारमार्थिकत्वाभ्यां वैषम्यमुक्त्तमिति भावः । औडुलोमिमतानुसारेणेति । प्राक् भिन्नस्यैव जीवस्य मुक्त्तिकाले एकीभाव इत्याद्यनुसारेणेत्यर्थः । औडुलोमिमते प्रत्यक्षविरोधादर्शनादाह- यद्वा यथेदानीमिति । वसिष्ठावान्तरतपःप्रभृतीनां प्रेत्यापि शरीरान्तरपरिग्रहदुःखानुभवदर्शनादिति भावः । ननु प्रपञ्चसत्यत्वशङ्कापरिहारप्रवृत्तत्वे किञ्चशब्दानुपपत्तिरित्याशङ्कयाह- ध्यननियोगपक्षेति । मिथ्यात्वनिबन्धना इति । मिथ्याभूतस्य ध्याननियोगनिवर्त्त्यत्वं न सम्भति, सत्यत्वप्रसङ्गादित्येतत् यज्ञदानादिसाध्यत्ववादिनस्तवापि समानम् । यदि च यज्ञादीनां नैर्मल्यद्वारेण वाक्यावगतिहेतुत्वम्, न तु प्रपञ्चनिवृत्तावविद्यापनये वा, तर्हि ममापि समानमिति भावः । अपि तु प्रकरणशेष इति । पूर्वप्रकृतकृत्स्नोपसंहारपर इति शब्द इत्यर्थः । भास्करमतं दूषयितुमिति । जगतो परमार्थभूतस्य कृत्स्नस्येत्युक्त्तिमसहमानस्य ब्रह्मपरिणामिनित्यतां वदतो भास्करस्य मतं दूषयितुमित्यर्थः । इयं च सङ्गतिरुत्तरत्र भाष्ये स्पष्टयिष्यते । विरोधो द्विधेति । एकस्मिन् देशे कदाप्यनवस्थानं हि नियमेन भिन्नाधारत्वम्, यथा शीतोप्रस्पर्शयोर्जलतेजोगतयोः । सहानवस्थाननियमस्तु एकस्मिन् काले एकस्मिन् देशे अनवस्थानम्, यथा कालभेदेन, स काधिकरणयोरपि तमःप्रकाशयोरितिभिदा । भाष्ये कार्यकारणयोजर्ातिव्यक्तयोश्चेति । कार्य्यत्वकारणत्वयोजीतिन्वव्यक्त्तित्वयोश्चेत्यर्थः । अभिन्नस्य जातेरिति । सदमुपलक्षणं कारणस्यापि । एवं व्यक्त्तेरित्यत्रापि कार्यस्याप्युपलक्षणं द्रष्टव्यम् । व्यक्त्तेराकारत्वसम्भवं मनसि निधायाह- आकारभेवः अंशभेद इति । भिन्नाभिन्नत्वमनिष्टमिति भाव इति । यद्येवम्, खण्डमुण्डयोरपि खण्डत्वेनैक्यप्रसङ्ग इत्येवापादनसम्भवात् । देहात्मपर्यन्तधावनं किमर्थमिति चेत्- मैवम्; देवोऽहमिति सामानाधिकरण्यवत् खण्डो मुण्ड इति सामानाधिकरण्यप्रतीत्यभावेन तदापादनायोगादिति भावः । तैः संयोगहेतुरित्यर्थ इति । जीवान् कर्मभिः संयोजयतीत्यर्थः । तद्वाक्यान्तरावगम्यमिति । यद्यपि ब्रह्मणेतीत्थम्भावे तृतीया, सहशब्दश्च यौगपद्यपरः । ततश्च ब्रह्मणा उपलक्षितः ब्रह्मत्वं प्राप्तः सह=युगपत् सर्वान् कामानश्नुत इत्यर्थः । &amp;ldquo;सोऽनुते सकलान् कामान् अक्रमेण च सुरर्षभाः । विदितब्रह्मरूपेण जीवन्मुक्त्तो न संशयः ॥&amp;rsquo; इति स्मृतेः । ततश्च ब्रह्मसुखेऽनुभूयमाने सर्वमपि वैषयिकसुखं ब्रह्मानुभवाम्बुधिलवकणिकायमानमिति मृषावादिभिरभेदपरतया व्याख्यातम् तथापि तस्यार्थस्य भास्करानभ्युपेतत्वात् तदभिमतयोजनायामस्य वाक्यस्य भेदाभेदोदासीनत्वात् वाक्यान्तरावगम्यमित्युक्त्तमिति भावः । भिन्ने ब्रह्मण्युपाधिसंयोग इत्येतदुपपादयति ईश्वरांश इतीति । उपाधिसंयोगस्य भेदपूर्वकत्वमितिच्छेदः । उपाधिसंयोगस्य भेदपूर्वकत्वाभावे ब्रह्मण्युपाधिसम्बन्धः स्यादिति भावः । सङ्गतिस्थलं दर्शयितुमाहेति । ध्याननियोगवादिनो भास्करमतनिरसनमस्थानविजृस्भितमिति शङ्कां व्युदसितुमित्यर्थः । भाष्ये- तद्विपरीतत्वञ्चेति । तद्रहितत्वञ्चेत्यर्थः । त्रिविधविरोधोपलब्धेरिति । भिन्नाधारत्वसहानवस्थाननाश्यनाशकस्वरूपत्रिविधविरोधोपलब्धेरित्यर्थः । व्यक्त्तेराकारत्वासम्भवादाह- आकारशब्दः पदाथर्पर इति । भाष्ये- निरुह्यमाणेति पाठः । अङ्गावयवहलपरत्वभावेन हल &amp;rsquo; इति दीर्घत्वाप्रसक्त्तेः । यद्वा, चेत् -ऊहेस्तदथर्त्वात्सिद्धम्&amp;rsquo; इति वार्तिककृतोक्तत्वात् ऊहेरस्य रूपस्य सम्भवात् । न च &amp;ldquo;उपसर्गादस्व ऊहते&amp;rsquo; रिति ह्रस्वत्वं शङ्कयम् । न्यन्ताद्ध्रस्वत्वाप्रसक्त्तेरिति द्रष्टव्यम् । मत्त्वर्थीयप्रत्यनिरपेक्षसामानाधिकरण्यमित्यादि । अयं प्रपञ्चः प्रथमसूत्र एव द्रष्टव्यः । सूक्ष्मपरत्वाभिप्रायसम्भवादिति । नन्वणुशब्दस्य &amp;ldquo;अणवश्च&amp;rsquo; इत्यादिसूत्रेष्विव सूक्ष्मवाचित्वाभिप्रायसम्भवेति इह परिमाणशब्दप्रयोगात् सूक्ष्मपरत्वाभिप्रायसम्भव इति चेन्न; अत्र परिमाणशब्दस्याविवक्षितत्वमिति तात्पर्यम् । भिन्नाभिन्नत्वाभ्युपगमात्पञ्चम इति । अतश्चोपाधेरेवोपहितब्रह्मत्वोक्तिः सङ्गच्छत इति भावः । कथं चार्वाकमतपरिग्रह इत्याशङ्क्याह- अचिद्व्रव्यस्यैव चेतनत्ववचनादिति । दूषणान्तरमाह- तस्य चेतनब्रह्मेति । ननु प्रवृत्तिनिवृत्तिविरहादनवबोधकत्वमित्ययुक्त्तम् । निष्प्रयोजनानामपि काकदन्तादिवाक्यानां बोधकत्वदर्शनादित्याशङ्क्याह- दुःखसाध्यश्रवणादाविति । काकदन्तादिवाक्यानां स्पष्टार्थतया श्रवणनैरपेक्ष्येणार्थप्रत्यायाकत्वेऽपि वेदान्तेषु श्रवणमन्तरेण बोधाकत्वाभावात् श्रवणस्य च प्रयोजनाधीनबुभुत्सासाध्यत्वात्, प्रयोजनाभावे अर्थावबोधकत्वं न सम्भवतीति भावः । प्रथमसूत्रे विधिशेषतयेति । कार्यार्थत्वेपि वेदस्य ब्रह्मविचारः कर्तव्य एवेति अभ्युच्चयतया तदधिकरणभाष्ये उक्त्तम्; न तु तत्सूत्रकाराभिमतं इत्यपि दृष्टव्यम् ॥ प्रतिपत्तिशब्दस्य ज्ञाने प्रसिद्धिमभिप्रेत्याह- ज्ञायत इति वाथर् इति । इदमुपलक्षरम्, सूत्रकारः प्रतिपद्यते जानातीत्यर्थः । कर्तरि कर्मणि च रूपस्याविशिष्टत्वादित्यपि व्दन्ति । व्याख्यातस्य व्याख्यानमनर्थकमित्याशङ्क्याह- विस्तरेण व्याचष्ट इति । पूर्वत्र सम्यगन्वय इत्यादेरनुपन्यासात्सङ्क्षेप इति भावः । भाष्ये- अभिधेयतयान्वयादिति । अभिधेयत्वलक्षणान्वयादित्यर्थः । ततश्चान्वयशब्दस्याभिधयेत्वलक्षणोऽन्वयोर्थः । समिति अस्य परमपुरुषार्थरूपत्वं विवक्षितमिति भावः । अथर्वशाद्वाक्यार्थप्रतिपत्तृपुरुषस्थान इति । प्रयोजनलम्भकस्यापि वाक्यगणस्य स्वयं प्रयोजनत्वाभावेन प्रयोजनवतो वाक्यार्थप्रतिपत्तुरेव तत्स्थाननिवेश इति भावः । योग्यानुपलब्धि शङ्काव्युदासायेति । परस्य ब्रह्मणोऽनवधिकातिायानन्दजनकत्वं बाधितम्, इदानीं तदनुपलब्धेरिति शङ्काव्युदासार्थमित्यर्थः । सम्प्रदानलाधवेति । सम्प्रदानं प्रतिगृहीता, &amp;ldquo;कर्मणा यमभिप्रैति स सम्प्रदान&amp;rsquo; मितिस्मरणात् । यद्यपि दशरूपकादौ &amp;ldquo;गाम्भीर्यं यत्प्रभावेन विकारो नोपलभ्यते&amp;rsquo; इत्येवं प्राप्तेष्वपि महत्सु सुखरोषहर्षेषु तत्सूचकविकारराहित्यरूपमित्येवं वर्णित्वम् तथापि तस्य परमात्मन्यप्रसक्त्तत्वादेवं वर्णितमिति द्रष्टव्यम् । तदसम्भवे ब्रह्मोपदेष्ट्टृपुरुषमात्राभिप्र्राय इति । &amp;ldquo;आचार्याद्धैव विद्या विदिता साधिष्ठं प्रापत्&amp;rsquo; इति श्रुतेः । अस्यश्च श्रुतेरयमर्थः- आचार्यः उपनीयाध्यापयिता, तत्सकाशादवाप्तविद्या साधुतां प्राप्नोतीति । ततश्च तदसम्भवे अन्यतो ग्राह्या । अत एव श्वेतकेतोरनाचार्यादपि पितुस्सकाशद्व्रह्मविद्याश्रवणम् । तदाचार्यस्याब्रह्मवित्त्वात् । अत एव &amp;ldquo;न वै नूनं भगवन्तस्त एतदवेदिषुः; यद्धैतदवहदिष्यन्, कथं मे नावक्ष्यन्; भगवास्त्वेव मे तद्ववीतु&amp;rsquo; इति स्वाचार्यस्याज्ञानमुद्धाट्य पितरमेव ब्रह्मविद्यां प्रार्थितवानिति । आचार्यस्यासम्भवे अन्यतो ब्रह्मविद्या ग्राह्येति भावः । आपातप्रतिपन्नो अर्थोप्यविरुद्ध एवेति (न्नार्थोऽप्यविरुद्धइति), परव्योमनिलये भगवत्यपि ईदृशवृत्तान्तविज्ञापयितृणामाचार्याणां सम्भवात् । न च सर्वज्ञे तस्मिन् वृत्तान्तविज्ञापनस्य वैफल्यमिति वाच्यम्; प्रभुधर्मत्वेन तस्याप्युपपत्तेः । इतरथा ब्रह्मादीनां क्षीराब्धिगमनविज्ञापनादीनां वैफल्यप्रसङ्गात् । केचित् आतपादिपीडारहिते भगवल्लोके मण्डपोद्यानवापीकूपादीनामपि वैयर्थ्यप्रसङ्गात् ; तत्रत्यानां सर्वेषामपि सर्वसाक्षात्कारसमर्थतया द्वारपालादीनामपि वैयर्थ्यप्रसङ्गादित्याहुः । पूर्वभेवार्थार्थीति । पूवर्मेव, &amp;ldquo;अर्थार्थी&amp;rsquo;त्यादिलौकिकवाक्यस्योदाहृतत्वात् क्रियातिरिक्त्तकार्यमात्रपरत्वं पूर्वपक्षिणापि न सुवचमिति भावः । दुष्टरत्नवर्जनमप्यनर्थजिहासाव्या(प्रा)प्तमिति । ततश्च तद्वर्जनं न बोधनीयमिति भावः । न च व्याकरणस्य सुशब्दापशब्दविभागज्ञापकत्वम्, साधुभिरेव भाषितव्यमिति नियमज्ञापकत्वं च यथा, एवं रत्नेष्वपि सदसद्विवेचनं धार्याधार्यविधिनिषेधपरत्वं च रत्नशास्त्रस्याप्यस्त्विति वाच्यम्; स्मृतिवचनत एव सद्रत्नधारणदुष्टरत्ननिषेधयोः सिद्धेः रत्नशास्त्रस्य सदसद्विवेकमात्रपरत्वादिति भावः । भाष्ये- अर्थसद्भावाभावे निश्चिते सतीति । नन्वर्थतद्भावाभावनिश्चयेऽपि कल्पितकथासु हर्षादीनां दर्शनात् कथं तदभावनिश्चयस्य हर्षप्रतिबन्धकत्वम् । सत्यपि वा तदभावनिश्चयस्य प्रतिबन्धकत्वे प्रकृते तदभावनिश्चयाभावमात्रमपेक्षितम्; न तु वस्तुसत्यत्वनिश्चयोऽपि । ततश्च कथं वस्तुसत्यत्वं सिध्येत् । किञ्च वेदान्तानां सिद्धार्थपरत्वे प्रयोजनानवाप्तेः, आम्नायस्य क्रियार्थत्वादानर्थक्यमतदर्थानां तस्मादनित्यमुत्यते&amp;rsquo;, विधीनां स्युः&amp;rsquo; इति पूर्वोत्तरपक्षसूत्रोक्तन्यायेन वेदान्तानां कमर्विधिशेषतया कर्मप्राशस्त्य एव तात्पर्यम्, न तु प्रतीयमाने सिद्धार्थ इति पूर्वपक्षे प्राप्ते &amp;ldquo;पिता ते सुखमास्ते &amp;lsquo;, &amp;ldquo;नायं सर्पो रज्जुः इत्यादिवत् सप्रयोंजनतया निरतिायानन्दे ब्रह्मणि तात्पर्यमस्तीति ब्रह्मणि तात्पर्य विषयत्वस्य समर्थितत्वात्, तत एवार्थासत्यत्वशङ्काया अनुत्थानात् कथं बालातुराद्युपच्छन्दनवाक्यसाम्यशङ्का वैदिकंमन्यस्य पूर्वपक्षिण उत्तिष्ठेत् । नहि वैदिकः कश्चित् वेदतात्पर्यविषयस्यासत्यत्वं शङ्कते । इयं हि शङ्का कर्मविधिशेषत्वपक्षे परं युज्यते । तत्र हि &amp;ldquo;सोरोदीत्&amp;rsquo;, आत्मनो वपामुदस्विदत्&amp;rsquo; इत्यादाविव कर्मप्राशस्त्यमात्रपनरतया प्राशस्त्यद्वारभूते तात्पर्याभावेन तत्सत्यत्वानवश्यम्भावात्, औषधं पिब; शखा वर्धिष्यते&amp;rsquo; इत्यादिबालाद्युपच्छन्दनवाक्यसाम्यमिति । न तु सप्रयोजनत्वात् ब्रह्मणि तात्पर्यमिति सिद्धान्तिपक्षेऽपि । वेदतात्पर्यविषयत्वेऽपि असत्यत्वशङ्काया उत्थाने कर्मकाण्डे तच्छङ्कां को वारयेत् । न हि विधिभागव्यावृत्तो वेदान्तभागे कश्चिद्धेतुरस्ति । किञ्च ब्रह्मप्रतिपादकवेदान्तवाक्यानां श्रोतृहर्षजनकत्वेन स्वातन्त्रयेण प्रामाण्ये, &amp;ldquo;वायुर्वै क्षेपिष्ठा देवता&amp;rsquo;, &amp;ldquo;यन्न दुःखेन सम्भिन्नम्&amp;rsquo; इत्यादिवाक्यानामपि तदात्विककुतूहलजनकत्वेन प्रामाण्यसम्भवात् &amp;ldquo;विधिना त्वेकवाक्यत्वात्&amp;rsquo; इति सूत्रोक्तन्यायो नाश्रयणीयः स्यात् । तत्रापि दुःखासम्भिन्नसुखरूपे प्रतीते, स स्वर्गः केन प्राप्यत इत्याकाङ्क्षायां ज्योतिष्टोमादिविधिप्रवृत्तिरित्यपि सुवचत्वादिति चेत्- उच्यते । इत्थं शङ्कापरिहारौतादात्विकहर्षमात्रपर्यवसायिनां वाक्यानां स्वार्थे तात्पर्यस्य प्रामाण्यस्य वा अनुपलम्भात् वेदान्तवाक्येष्वपि हषर्मात्रपर्यवसायिषु स्वार्थे तात्पर्यं वा प्रामाण्यं वा न स्यादिति चेत्- तर्हि प्रवृत्तिनिवृत्तिपर्यवसायिषु विप्रलम्भवाक्येषु स्वार्थे प्रामाण्यादर्शनात् विधिभागेष्वपि स्वार्थे प्रामाण्यं न स्यात् । यदि च विधिभागानां न प्रवृत्तिमात्रपर्यवसायित्वम्, अपि तु सर्गादिफलपर्यवसायित्वमेव; ज्योतिष्टोमादिकं कर्मानुष्ठाया स्वार्गादिकं फलं लभतामिति हि वत्सलतरायाः श्रुतेराशय इति चेत्तर्हि वेदान्तभागेष्वपि एतदर्थश्रवणेन हृष्टस्सन्नुपासनादिकमनुष्टायापवर्गं लभतामित्येवाशय इति समस्समाधिरिति । न च स्वर्गादिवाक्येष्वपि स्वातन्त्र्यप्रसङ्ग इति वाच्यम्; तत्र प्रतिपन्नायाः विध्येकवाक्यतायास्त्यागे हेत्वभावात् स्वरूपोपदेशपरवेदान्तवाक्येष्वसन्निहित विध्येकवाक्यताकल्पने प्रमाणाभावादिति । पाराशर्यविजये तु सद्विद्यायामुपासनाविध्यभावेन प्रवृत्तिपर्यन्तत्वाभावात्, हुफठादिवददृष्टार्थत्वम् । अत इतरेषामपि वेदान्तानां तथात्वमिति पूर्वपक्षं कृत्वा, सद्धिद्यायामपि &amp;ldquo;तस्य तावदेव चिरम्&amp;rsquo; इति वाक्ये उपासनविधिः समर्थ्यतेऽस्मिन्नधिकरण इत्युक्त्तम् । भ्रामकतयेति क्कचित्पाठो दृश्यते । तत्राण्यन्तत्वे, &amp;ldquo;नोदात्तोपदेशस्य &amp;ldquo;मान्तस्यानाचमेः&amp;rsquo; इति वृद्धिनिषेधप्रसङ्गेन ण्यन्तत्वे &amp;ldquo;मितां ह्रस्व&amp;rsquo; इति ह्रस्वन्वप्रसङ्गेन च भ्रामकेतिरूपासिद्धावपि &amp;ldquo;प्रज्ञादिभ्यश्च&amp;rsquo; इति प्रज्ञादित्वात् स्वार्थे अणि रूपसिद्धिर्द्रष्टव्या । यद्वा &amp;ldquo;मितां ह्रस्व&amp;rsquo; इति सूत्रे, &amp;ldquo;केचिद्वेत्यनुवर्तयन्ती&amp;rsquo;तिकाशिकाया मुक्त्तत्वात् साधुत्वं द्रष्टव्यम् । कर्मविधीनामिति । कर्मविध्यपेक्षितदेहातिरिक्त्तात्मसमर्पकत्वेन कर्मविधिशेषतया सप्रयोजनत्वादध्यापनाद्युपपत्तिरित्यर्थः ॥ शास्त्रारम्भसिद्धयर्था एषा चतुस्सूत्रीति । इदञ्च सिद्धान्ताभिप्रायेण । मृषावादिमते प्रथमाधिकरणस्यैवारम्भार्थत्वात् । तन्मते हि इत्थं चतुस्सूत्री व्याख्याताविवरणकारमते प्रत्यग्ब्रह्मैक्यं शास्त्रस्यय विषयः । तच्च न सम्भवति । कर्तृत्वादेविर्रुद्धधर्मत्वेनैक्यायोगात् । सत्यत्वादेव कर्तृत्वादिबन्धनिवृत्तेर्न प्रयोजनत्वं सम्भवतीति पूर्वपक्षं प्रापय्य कतर्ृत्वादेर्मिथ्यात्वाद्विषयप्रयोजने सिध्यत इति सिद्धान्तितम् वाचस्पतिना तु प्रत्यगात्मन एव ब्रह्मत्वात् तस्य चाहंधीसिद्धत्वेनासन्दिग्धतया तस्य न विषयत्वमुपपद्यते । अविद्यानिवृत्तिेश्च न प्रयोजनत्वम्, ब्रह्मज्ञाने सत्यप्यविद्यानिवृत्तेरदर्शनादिति पूर्वपक्षं कृत्वा, &amp;lsquo;ज्ञानानन्दैकरसासंसायर्ात्मस्वरूपस्य शास्त्रविषयत्वमुपपद्यते; तज्ज्ञानस्याविद्याविवृत्तिप्रयोजनत्वं चोपपद्यत&amp;rsquo; इति सिद्धान्तितं जिज्ञासासूत्रे । जन्मादिसूत्रे. तु &amp;ldquo;यतो वा इमानि&amp;rsquo; इति श्रुत्युक्त्तजगत्कारणत्वं ब्रह्मणो न लक्षणं भवितुमर्हति, प्रपञ्चस्य सत्यत्वे तेन निर्विशेषब्रह्मावगत्यसम्भवात्; असत्यत्वे च कृतकत्वेन नित्यस्येव असता प्रपञ्चेन सत्यस्य ब्रह्मणो लक्षयितुमशक्यत्वाज्जगत्कारणत्वं लक्षणं न सम्भवतीति प्राप्ते, यद्रजतमभात् सा शुक्त्तिरित्यादौ मिथ्याभूतेनापि रजतेन सत्यायाः शुक्त्तेरिव मिथ्याभूतेनापि जगज्जन्मादिना सत्यस्य ब्रह्मणो लक्षणं सम्भवत्येव । तत्र च जगज्जन्मादिकं चन्द्रस्य शाखाग्रमिव तटस्थलक्षणम् । प्रकृष्टप्रकाशादिवत्सत्यत्वादिकं स्वरूपलक्षणमिति वर्णितम् । शास्त्रयोनित्वादित्यत्र जगज्जन्मादिकारणत्वाक्षिप्तं सार्वज्ञ्यं सर्वार्थप्रकाशकवेदकर्तृत्वेनापि दृढीकृतं प्रथमवर्णके । द्वितीयवर्णके तु जगत्कर्तुरनुमानत एव सिद्धेः, तन्निर्विशेषत्वस्य प्रपञ्चमिथ्यात्वानुमानादेव सिद्धेर्ब्रह्मण औपनिषदत्वं न सम्भवतीति पूर्वपक्षं कृत्वा ईश्वरानुमानानां प्रपञ्चमिथ्यात्वानुमानस्य च प्रत्यनुमानप्रतितर्कपराहततया निर्विशेषब्रह्मणः शास्त्रैकप्रमाणकत्वमित्युक्त्तम् । समन्वयसूत्रे तु अस्मदुक्त्तरीत्या विध्येकवाक्यत्वनिरासकतया एकं वर्णकम्; सिद्धव्युत्पत्तिसमर्थनपरतया अपरं वर्णकमिति । वास्तववेद्यत्वाभावविरहाभावादिति । पारमार्थिकवेद्यत्वस्यासत्त्वेन वेद्यत्वाभावरूपसाध्यस्यैव सत्त्वादित्यर्थः । साध्याव्यावृत्तो हि स्यादिति । साध्यवानेव स्यादित्यर्थः । त्रिविधं प्रागेव प्रपञ्चितमिति । प्रमाणान्तरेण भेदवासनाया दोषत्वानिश्चयात् अन्योन्याश्रयः, वाध्यबाधकयोस्तुल्यदोषत्वम् मूलोच्छेदित्वञ्चेति त्रिविधमित्यर्थः । संविदविच्छिन्नान्तःकरणस्येति । संविद्विशिष्टस्येत्यर्थः &amp;ldquo;विशिष्टैक्येऽभ्युपगम्यमान&amp;rsquo; इति उत्तरग्रन्थानुसारादिति द्रष्टव्यम् । यदा सुप्तः स्वप्नं न कथञ्चन पश्यतीति । &amp;ldquo;यदा सुप्तः स्वप्नं न कथञ्चन पश्यति । अथास्मिन् प्राण एव एकधा भवति । तदैनं वाक् सर्वैर्नामभिस्सहाप्येति, चक्षुस्सर्वै रूपैः सहाप्येति, श्रोत्रं सर्वैः शब्दैः सहाष्येति,चक्षुः सवर्ैर्ध्यानैः सहाष्येति । स यदा प्रबुध्यते; यताग्रर्विष्फुलिङ्गा विप्रतिष्ठेरन् । एवभेवैतस्मादात्मनः प्राणा यतायतनं विप्रतिष्ठन्ते । प्राणेभ्यो देवा देवेभ्योलोकाः&amp;rsquo; इति कौपीतकी श्रुतिः । त्रितयोतीर्णज्ञानस्येति । ज्ञातृर्ज्ञेयतदवच्छिन्नज्ञानातिरिक्त्तस्येत्यर्थः । प्रयोजनं द्विविधमिति । शास्त्रस्य प्रजयोजनं द्विविधमित्यन्वयः । ननु शास्त्रानारम्भो जीवैक्यपक्षे आपाद्यते, उत तन्नानात्वपक्षे । नाद्यः- तत्पक्षे इतःपूवर्ं कस्यापि ज्ञानानुत्पत्तेः शास्त्रमारशब्धव्यमेव । न च वसिष्ठादीनामसम्भावितभितः परं कथमन्वयः स्यादिति शङ्क्यम्- सिद्धान्तेप्यतीतेष्वप्यनन्तेषु जन्मसु असम्भावितं मोक्षसाधनमितःपरं कथं स्यादिति शङ्कायास्तत्रापि(?) सम्भवात् । न द्वितीयः- अन्यस्य ज्ञानान्मुक्त्तत्वेऽपि इतरस्य मुकत्यर्थं शास्त्रारम्भोपपत्तेरित्यस्वरसादाह- प्रपञ्चस्य सत्यत्वादेवेति । ननु &amp;ldquo;नित्यं&amp;rsquo; &amp;ldquo;विज्ञानमानन्द&amp;rsquo;मित्यादिवाक्यैरापाततो नित्यपुरुषाथर्प्रतिपादनावगमे तद्विचारप्रवृत्ति सम्भव इति नान्योन्याश्रय इत्यस्वरसादाह- शास्त्रान्तरेष्वपीति । कथं कारणत्वे लक्षणे इति । कारणत्वं ब्रह्मव्यतिरिक्त्तेपि कुतो न सम्भवेदिति शङ्कायाः सम्भवादित्यर्थः । इदंशब्दवाच्यं कार्यमात्रं प्रतीति । न तु सर्वकार्यं प्रतीत्यर्थः । येन तस्य सत्यत्वं सिध्येदिति भावः । न तु यतो वा इमानीत्यादि श्रुतिरिति । नन्विह सूत्रे पूर्वसूत्राल्लक्ष्यसमर्पकं ब्रह्मेतिपदमनुवर्तते । तत् प्रत्यगभिन्नप्रपञ्चवस्तुपरम्; प्रकरणोपपादिसङ्कोचराहि त्येन तस्य त्रिविधपरिच्छेदपरिबन्धिनिरतिशयबृहत्त्ववाचित्वात् । बृहत्त्वमात्रवाचित्वेपि वैपुल्यापरपर्यायस्य बृहत्त्वस्य &amp;ldquo;यत्र नान्यत्पश्यति नान्यच्छृणोति नान्यद्विजानाति स भूमा&amp;rsquo; इति श्रुत्या वस्तुपरिच्छेदपरिपन्थिनो लक्षणस्य दर्शितत्वात् । न हीदं लक्षणं ब्रह्मणः प्रत्यभिन्नत्वे प्रपञ्चस्य सत्यत्वे घटते । तथा सति तत्कारणत्वाधारत्वनियन्तृत्वादीनां सत्त्वे, &amp;ldquo;यत्र नान्यत्पश्यति&amp;rsquo; इत्यनुपपन्नम् । एवञ्च परब्रह्मशब्दार्थतया प्राप्तस्य निष्प्रपञ्चत्वस्य यद्रजतमभात् सा शुक्त्तिरितिवत् अध्यारोपापवादन्यायेन सिध्यर्थमिदं हि तटस्थलक्षणमेव भवितुमर्हति, न तु सत्यत्वादिवत् स्वरूपगतं स्वरूपलक्षणमिति हि तेषां रहस्यमिति चेन्न- जगत्कारणत्वस्य विशिष्टनिष्ठतया तस्य त्रिविधपरिच्छेदशून्यत्वाभावेन तदुपपादकत्वाभावात् । किञ्च यथा देशापरिच्छेदर्स्स्वदेः सर्वदेशव्यापित्वम्, कालापरिच्छेदः सर्वकालव्यापित्वम्, एवं वस्त्वपरिच्छेदोपि तादृश इति सर्ववस्त्वनुवृत्तत्वं न निष्प्रपञ्चत्वपर्यवसितम् । सर्ववस्तुभेदशून्यत्वेपि उपादानोपादेययोरभेद एवास्तु, न तु प्रपञ्चस्यासत्यत्वम् । ततो अस्मन्मतश्रद्धालुभ्य एव तद्रोचतामिति भावः । सार्वज्ञ्येन वस्तुन्युपलक्षित इति । ततश्च शाङ्करभाष्ये जन्मस्थितिभङ्ग यतः सर्वज्ञात् सर्वशक्त्तेः कारणात् भवतीति सार्वज्ञ्यसर्वशक्त्तित्वयोरुपलक्षणतया उपन्यासो न युक्त्त इति भावः । तदन्यथासिद्धिप्रतिविधानं चेति । शास्त्रप्रत्यक्षविरोधान्यथासिद्धिप्रतिविधानमित्यर्थः । तस्या अचेतनत्वेनेति । अज्ञातृत्वेनेत्यर्थः । ननूक्त्तरीत्या भ्रमनिवृत्तिरूपपुरुषार्थपर्यवसानासम्भवेऽपि प्रवृत्तिनित्तिरूपपुरुषार्थपर्यवसानं स्यादित्याशङ्कयाह- प्रवृत्तिनिवृत्तीति । एकेन वाक्येनेति । जिज्ञासासूत्रे प्रधानादिष्विदमेव ब्रह्मेति विधाय पुनस्तदेवानूद्य जिज्ञास्यत्वविध्यसम्भवादिति भावः । अनुवादः क्रियत इति शङ्कापरिहारार्थमिति । अनुवादः क्रियत इति या शङ्का तत्परिहाराथर्मित्यर्थः । शार्स्त्रेणानुवादासम्भव इति । यतो वा इमानीति शास्त्रेणेत्यर्थः ॥ ॥ इति समन्वयाधिकरणम् ॥ ॥ चतुःसूत्री पूर्णा ॥&lt;/p&gt;</description>
    </item>
    <item>
      <title>05 ईक्षत्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/05_IxatyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/05_IxatyadhikaraNam/</guid>
      <description>&lt;p&gt;प्रथमे सूत्रे उद्देशः कृत इति - अत्रायं विवेकः, प्रथमद्वितीयपक्षयोः तृतीयचतुर्थाधिकरणे लक्ष्यलक्षणस्वभावनिबन्धनपरीक्ष्यत्वशङ्कानिवर्तकत्वेनैका पेटिका । तत्रापि &amp;ldquo;यतो वा इमानि&amp;rsquo; इत्यादिवाक्ये जगत्कारणानुवादेन ब्रह्मत्वं विधीयत इति पक्षानुसारेण प्रथमः पक्षः । यतो वा इमानीतिवाक्ये कारणत्वानुवादेन लक्षणत्वं विधेयमितिपक्षानुसारेण द्वितीयः पक्षः । न्यायशास्त्रस्योद्देशलक्षणपरीक्षारूपत्वस्य आवश्यकत्वेपि अस्य शास्त्रस्य तदनावश्यकत्वात् प्रथमद्वितीयाधिकरणयोर्नोद्देशलक्षणार्थप्रवृत्तत्वम्, अपि तु व्युत्पत्त्यभावप्रतिपत्तिदौस्थ्यमानान्तरदिद्धत्वाफलत्वनिबन्धनानारम्भशङ्कानिवर्तत्वेन चतुर्णामप्यधिकरणानामेकपेटिकात्वमिति तृतीयः पक्षः । क्षेत्रज्ञमात्रमिति - जीवसामान्यमित्यर्थः । सविद्याद्वारेणेति - न्यायतौल्यात्तेषां पक्षसमत्त्वमिति भावः । उपनिषदन्तरगतगतिसामान्यादेर्ब्रह्मविषयत्वं सिद्धवत्कृत्य तस्य हेतुतयोपन्यासाच्च सद्विद्यावाक्यस्यैव विषयत्वमित्याह - तदनुग्राहकत्वेनेति । सिद्धान्तानुग्राहकत्वेनेत्यर्थः । नचैवं वेदान्तन्तराणामपि पक्षतुल्य इति । पूर्वग्रन्थविरोध इति वाच्यम् तस्योत्तरत्र समाधास्यमानत्वादिति द्रष्टव्यम् । उपादानत्वोचितेति - विकारित्वादिति भावः । नन्वचेतनत्वशङ्कायाः प्रतिक्षेप्यत्वेपि ब्रह्मपदादियुक्त्तवाक्यस्य विषयत्वमस्वित्यत आह - सद्ब्रह्मात्मादीति । सत्त्वस्य ब्रह्मत्वापेक्षया साधारणतया तस्यैव विचारो युक्त्त इति भावः । विशेषे तु प्रतिपन्ने हीति - प्रथमत एवाकाशेन्द्रियादिपदावलम्बने पूर्वपक्षे निरस्ते सदादिसामान्यशब्दावलम्बनपूर्वपक्षो दण्डापूपन्यायपराहतस्स्यात्, अत एतस्यैव पूर्वप्रवृत्तत्वमुचितमिति भावः । अतस्संशयसद्भावमाहेति - सच्छब्दयुक्त्तवाक्य एवेति शेषः । केचित्तु संदिग्धे हि न्यायप्रवृत्तिः, अतो न्यायावतारार्थं संशयसद्भावमाहेत्येकग्रन्थतया योजयन्ति - विप्रतिपत्तिरपीति । परोक्तमित्यनेन स्वोक्तस्याप्याक्षेपाद्विरुद्धाथर्प्रतिपादकवचनद्वयरूपविप्रतिपत्तिरुपन्यस्ता भवति, अत्र परोक्तमित्यनेन त्रिगुणात्मकत्वस्य सूचितत्वात् कार्यसालक्षण्यरूपहेतुरनुगृहीतो भवति । स्वोक्तमित्यनेन चेतनत्वस्य सूचनान्मुख्येक्षितृत्वस्यानुग्रहो भवतीति भावः । पादशेषसाधारणो विचार इति - नन्वयं विचारोऽध्यायमात्रसाधारण एवेति कथं पादशेषमात्रसाधारणत्वमुच्यत इति चेन्न; सर्वाण्यपि वेदान्तवाक्यानि प्रधानादिप्रतिपादनपराणि ? उत तद्विलक्षणत्वपराणीति तदर्थात् प्रथमपादे चिदचिद्विलक्षणास्तित्वस्य सिद्धत्वेन त्रिपाद्या अन्ययोगव्यवच्छेदार्थत्वेन कतिपयवाक्यमात्रविषयत्वादिति द्रष्टव्यम् । ब्रह्मपरत्वविरोधीति - साधको नवेत्यर्थः । ततश्चात्मशब्दस्य तेजःप्रभृतिशब्दब्रह्मपरत्वविरोधित्वस्य पूर्वपक्षिणाप्यनभ्युपेतत्वात्कथमियमुक्त्तिरितिशङ्का परास्ता । एवमुत्तरत्रापि द्रष्टव्यम् । अन्यतरशिरस इति - अनयोर्भध्ये किं वा शिरो युक्त्तिमत्तया निर्धारणार्हमित्याकाङ्क्षां दर्शयतीत्यर्थः । सुखदुःखमोहान्वयहेतुत्वदर्शनादिति - यथा एकास्त्री रूपयौवनकुलशीलसम्पन्ना स्वामिन सुखाकरोति, तत्कस्य ह्येतोः ? स्वामिन् प्रति तस्यास्सुखरूपसमुद्भवान् सैव स्त्री सपत्नी प्रति दुःखाकरोति तत्कस्य ह्येतोः ? तां प्रति तस्याः दुःखरूपसमुद्भवात्, एवं तामविन्दत्पुरुषान्तरं सैव मोहयति, तत्कस्य ह्येतोः ? तत्प्रति तस्या मोहरूपसमुद्भवात्, अतस्सर्वे पदार्थास्सुखदुःखमोहान्वयहेतुत्वात् सुखदुःखमोहरूपाः, अतस्तादृशसत्त्वरजस्तमोमूलका इत्यर्थः । तत एव च कार्यकारणयोरनन्यत्वमिति भाष्ये तत इत्यस्याभिधीयत इत्युक्त्ताभिधानपरतया व्याख्याय सदेवेति श्रुतिपरतया व्याचष्टे- यद्वा इदमग्रे आसीदिति । अत्रायं प्रयोगो वेदितव्य इत्यस्यानन्तरं प्रयोगस्वरूपप्रतिपादकग्रन्थो लेखकदोषात् पतितः । स तावदित्थम्; इदं जगदेकोपादानविज्ञानविज्ञातम्, कार्यत्वात् सम्पतिपन्नैकमृत्पिण्डारब्धकार्यवदिति । भाष्ये- यस्मिन् शब्द एव प्रमाणं न भवतीति । अत्र केचित्, अत्र एवकारो भिन्नक्रमः । शब्दः प्रमाणमेव न भवतीत्यर्थः । साङ्खयमते श्रुतेरनुमानसिद्धानुवादितया श्रुतेरप्रमाणत्वात् अशब्दत्वमस्त्येव । उक्त्तं च वाचस्पतिना, &amp;ldquo;प्रधानं जगदुपादानकारणमनुमानसिद्धमनुवदन्त्युपनिषद इति साङ्खयाः&amp;rsquo; इति । अत एव टीकायां प्रमाणान्तरप्राप्तं शास्त्रं न प्रतिपादयतीति चेदित्यादि चोद्यपरिहारयोरपि नावकाशः, श्रुतेः प्रमाणत्वाभ्युपगमेपि अशब्द-शब्दात् शब्दभिन्नप्रमाणवचनात् अर्श आद्यचि आनुमानिकमित्यर्थलाभात् । टीकायामप्यानुमानिकादिशब्दवदिति परमतदूषणे वक्ष्यमाणत्वाच्च । शब्द एव प्रमाणं न भवतीत्यवधारणगर्भतया व्याख्यानमतिक्लिष्टम् । तथासति घटपटवति भूतले अघटमिति प्रयोगोपपत्तेरिति वदन्ति । अन्ये तु एकमात्रकर्तृकत्वरहिते रथगोपुरादौ एककर्तृकं नेति प्रयोगदर्शनात् शब्दमात्रप्रमाणकत्वाभावमादाय अशब्दत्वोक्तयुपपत्तिः । नच तन्मते शब्दस्यानुमानसिद्धानुवादितया शब्दप्रामाणानभ्युपगमात् टीकाकृदाक्षेपपरिहारयोरस्थानविजृम्भितत्वमिति युक्त्तं वक्त्तुम् अनुवादितयैव पूर्वपक्षः प्रवर्तयितव्य इति निर्बन्धाभावात् । श्रुत्यनुमाने परस्परसहकारिणी प्रतिपादयत इति पूर्वपक्षसम्भवादिति वदन्ति । तस्यानुपपन्नताञ्च ज्ञापयितुमिति पूवर्पक्ष्यभिमतं शब्दातिरिक्त्तप्रमाणकत्वलक्षणशब्दत्वं प्रदर्शयता सूत्रकृता पूर्वपक्षिणो व्याहतवादित्वमाविष्कृतं भवतीति भावः । वाक्यनिरूपणपरत्वादिति - समन्वयलक्षणस्य सवर्स्यापि वाक्यप्रतिपाद्यत्वविचाररूपत्वादितिभावः । व्यधिकरणासिद्धीति - हेतोस्स्वरूपासिद्धिव्युदास इत्यर्थः । इक्स्तिपाविति - धातुनिर्देशे धात्वनुकरण इत्यर्थः । शित्वाच्छप् । शित्वसामर्थ्याच्च कर्तृवाचिन्यपि सार्वधातुके शबित्याहुः । ईक्षतेरिति हि वक्त्तव्यमिति - ननु ईक्षतेर्गुरुत्वात् &amp;ldquo;गुरोश्च हल&amp;rsquo; इतिअङि ईक्षेत्येव भाव्यम्, ननु स्त्रियां क्त्तिन्नितिक्त्तिन्, स्त्र्यधिकारे च &amp;ldquo;वासरूप&amp;rsquo;विध्यभावात् सति च क्त्तिनि ईक्षतेरिति रूपा प्रसङ्गः । तितुत्रेतीटो निषेधात् स्कोरिति कलोपे ईष्टेरित्येव रूपं तदा स्यादिति चेन्न, इतिशब्दः प्रकारार्थः । गुरोश्च हल इति अङि ईक्षेति रूपं स्यात् । स्त्रियां क्त्तिन्नबादिभ्य इति क्त्तिन्नत्वेन प्रयोगोऽस्तीति चेत्, आप्तिदीप्त्यादिवत् अत्रापि अङपवादः क्त्तिं स्यात् ? &amp;ldquo;आङबादयः प्रयोगतोऽनुसर्तव्या&amp;rsquo; इति वृत्तिकारेणोक्तेः । क्त्तिनि च ईक्षतेरिति प्रयोगोऽस्तीति चेत् &amp;ldquo;तितु त्रेष्वगृहादीना&amp;rsquo;मित्युक्त्तत्वान्निगृहीत्यादिवदत्रापीट् स्यात्, अन्यथा ईष्टिरिति स्यात् न कथञ्चिदपीक्षतेरिति स्यादिति । विवक्षितार्थे स्वारस्यं सूचितमिति ईक्षणादित्यर्थस्वरूपानुपादानेन ईक्षतेरिति शब्दरूपोपादानस्य धातुस्वारस्यसूचकत्वादिति भावः । सूत्रविवक्षितमिति - ततश्च सौत्रमीक्षतिपदं षष्ठयन्तम्, श्रवणादिति चाध्याहर्तव्यमिति भाष्यकाराभिप्राय इति न भ्रमितव्यमिति भावः । चेतनमात्रादपीति जीवसामान्यादपीत्यर्थः । तस्य सङ्कल्पप्रतिबन्धेति - अप्रतिबद्धसङ्कल्पत्वमेव सत्यसङ्कल्पत्वमिति भावः । चिदचितोश्शरीरत्वं कथमिति - इदमुपलक्षणम् । विलक्षणयोः कार्यकारणभावः कथमित्यपि द्रष्टव्यम् । न विलक्षणत्वादित्यस्य तच्छङ्कानिराकरणप्रवृत्तत्वात् तदभावान्न तद्विवक्षेति भाव इति - नच &amp;ldquo;तेजसा सोम्य शुङ्गेन सन्मूलमन्विच्छ&amp;rsquo; इति कार्यलिङ्गोपन्यासादनुमानविवक्षा प्रतीयत एवेति आनुमानिकमेवेह प्रधानमिह प्रतिपाद्यम्, श्रुत्येकसमधिगम्ये ब्रह्मणि लिङ्गोपन्यासासम्भवादिति वाच्यम्, उपन्यस्तप्रतिज्ञादृष्टान्तानुसारिहेत्वनुपन्यासात् ब्रह्मण्यपि श्रुत्यनुग्राहकानुमानप्रवृत्त्यविरोधाच्च । श्वेताश्वतरे &amp;ldquo;कालस्वभावो नियतिर्यदृच्छा भूतानि योनिः पुरुष इति चिन्त्यम् । संयोग एषां न त्वात्मभावादात्माप्यनीशस्सुखदुःखहेतोः&amp;rsquo; इति मन्त्रेण कालस्वभावकर्ममहाभूतप्रकृतिपुरुषातिरिक्त्तब्रह्मण्येव कार्यलिङ्गानुमानोपन्यासदशर्नाच्च । नचैवं श्रुतेर्निरपेक्षत्वहानिः, श्रुतितात्पर्यनिर्णयाय मीमांसाशास्त्रग्रथितन्यायकलापापेक्षावच्छ्रुतिदर्शितस्वानुग्राहकानुमानापेक्षायामपि निर्णीते तात्पर्येऽर्थसम्वादाय प्रमाणान्तरानपेक्षणात्, उपक्रमोपसंहाराद्यन्तर्गतोपपत्तिरूपतयानुमानस्य तात्पर्यनिर्णयार्थमपेक्षायास्सम्प्रतिपन्नत्वात्, न चासम्भवाशङ्काव्यावृत्त्यर्थो मृत्पिण्डादिदृष्टान्त एव उपन्यसनीयो नानुमानमिति वाच्यम्, नहि &amp;ldquo;द्रष्टुर्दृष्टेविर्परिलोपो विद्यते&amp;rsquo; अविनाशित्वादात्मनः&amp;rsquo; इत्यादौ अनुमानरूपोपत्तेरपि दर्शनेन तदसङ्ग्रहायोगात् । ननु तर्हि किमर्थं हेतुवन्निगदादिकरणे &amp;ldquo;शूर्पेण जुहोति तेन ह्यन्नं क्रियते&amp;rsquo; इत्यत्र हेतुत्वान्वयनिरास इति चेन्न, अन्नकरणस्य हेतुत्वेनान्वये यद्यदन्नकरणं तेन तेन होतव्यमिति व्याप्त्याक्षेपे दर्वीपिठरादीनामपि होमसाधनत्वानुमानादानुमानिकैः दर्वीपीठरादिभिः प्रत्यक्षश्रुतस्य शूर्पस्य &amp;ldquo;अन्याय्यो विकल्पस्सयात्&amp;rsquo; इति तदर्थं हेत्वन्वयनिरासः । नतु हेत्वन्वये तस्य सापेक्षत्वेन प्रामाण्यं स्यादिति तद्य्वावृत्त्यर्थम्; अत एव तत्रैवाधिकरणे न्यायसुधायामातिथ्येष्टौ &amp;ldquo;चतुर्गृहीतान्याज्यानि भवन्ति नह्यन्यत्रानूयाजा इज्यन्ते&amp;rsquo; इत्यत्र चतुर्गृहीतान्तरपरिसङ्खयायामनूयाजाभावस्य हेतूकरणात्, यत्र यत्रानूयाजाभावस्तत्र सर्वत्र चतुर्गृहीतान्तराभाव इति सिध्यतीत्युक्त्तम् । अप्रामाण्यनिरासार्थं हेत्वन्वयनिराकरणमिति - निबन्धनकारनिर्बन्धमात्रम्, अतः प्रधानानुमापकत्वेन साङ्खयाभिमतहेतोरिहानुपन्यासान्न प्रधानपरत्वमित्यत्र तात्पर्यम् । सर्वविज्ञानं धर्मैक्यादिति - धर्मैक्याद्वा भवेत् अतिरिक्त्तवस्तुनोऽभावाद्वा भवेदिति वाक्यार्थः । घटपटादिष्विति - अन्यस्माद्य्वतिरेकेणान्वयेन घटपटादिषु धर्मैक्यस्य समानाकारयोगस्य चाभावादित्यन्वयः । अन्यस्माद्य्वतिरेकेणान्वयेनेत्यनेन वस्त्वन्तरासत्त्वलक्षणवस्त्वन्तरव्यतिरेकस्याभाव उपन्यस्तो भवति । व्यतिरेकेणान्वयेन व्यतिरिक्त्ततया सद्भावेनेति हि तदर्थः ।अमुख्येक्षणस्यापि चेतनगतत्वात् चेतनत्वसाधनतया यदीक्षणमुक्त्तमित्यस्यैवोद्भावनार्हत्वाच्च चेतनगतमित्यस्य चेतनत्वसाधकमित्यर्थ इति व्याचष्टे - चेतनत्वानुगुणमिति । ऐकरूप्याय प्रधानगतपदमपि तथाचष्टे - अचेतनत्वानुगुणमित्यर्थ इति । अग्रयप्रायन्यायो बाधकाभावे हीति - श्रेष्ठप्रायलेख्ये लिखितस्य श्रेष्ठत्वम् अग्रयप्रायन्यायः । ननु बाधकाभावे ह्यग्रयप्रायन्यायः, अस्ति चात्र बाधकम् ईक्षणश्रुतेरेव बाधकत्वात् सन्निधिलक्षणाग्रयप्रायन्यायस्येक्षणश्रुतिविरोधे दुर्बलत्वात् &amp;ldquo;विशये प्रायदर्शना&amp;rsquo;दितिन्यायेन सन्देह एव प्रायपाठन्यायावतारात्, प्रकृते चेक्षणश्रुतिसत्त्वेन सन्देहाभावादिति चेन्न; सत्त्वादिमयस्य तादृाकारणारब्धत्वं वक्त्तव्यमित्यनुमानविरोधेनेक्षणश्रुतेर्निष्परिपन्थित्वाभावेन प्रकृते संशयस्यैवावतारे प्रायपाठेन निर्णयसम्भवादिति तात्पर्यात् । अनेनैव न्यायेनेति - अग्रयप्रायन्यायेनेत्यर्थः । &amp;ldquo;हन्ताहमिमास्तिस्रो देवताः अनेन जीवेनात्मनानुप्रविश्य नामरूपे व्याकरवाणि&amp;rsquo; &amp;ldquo;इमास्तिस्रो देवता अनेन जीवेनात्मनानुप्रविश्य नामरूपे व्याकरोत्&amp;rsquo; &amp;ldquo;यथा तु खलु सोम्येमास्तिस्रो देवताः&amp;rsquo; इति तेजोबन्नेषु गौणदेवताशब्दानां बहूनां सत्त्वात् प्रायत्वमुपपद्यत इति द्रष्टव्यम्; अतो यदत्र तूलिकायां &amp;ldquo;यद्यप्यचेतनविषय एक एव देवताशब्दः श्रूयते तथापि बहुवचनान्ततया कृतैकशेषत्वाच्छब्दत्रयमस्तीति प्रायत्वमिति भावः&amp;rsquo; इत्युक्त्तम्, तस्य न सम्यक्त्वमिति ध्येयम् । (सू) गौणश्चेन्नात्मशब्दात् आत्मशब्दोपीति &amp;ldquo;ऐतदात्म्यमिदं सर्वम् स आत्मा&amp;rsquo; इत्यात्मशब्दाभिप्रायेण मृदात्मको घटः घटस्य मृदात्मेति द्वयमपि निर्दिष्टमिति द्रष्टव्यम् । स्वरूपैक्यं सम्भवतीत्यर्थ इति - सिद्धान्ते तु शरीरप्रतिबनधित्वलक्षणमात्मत्वं सम्भवतीति भावः । अपिशब्दं समुच्चयपरतया व्याख्याय विरोधपरतयापि व्याचष्टे - अतदात्मकत्वेन त्वदभिमतानामपीति वेति । भाष्येमुख्य एवेक्षणव्यपदेश इति । ननु तेजोबन्नेषु सृष्टेषु &amp;ldquo;अनेन जीवेनात्मनानुप्रविश्य नामरूपे व्याकरवाणि&amp;rsquo; इति सङ्कल्पपूर्वकपरमात्मानुप्रवेशः कथं तत्पूर्वकालीनतेजोजलकर्तृकेक्षणमुख्यत्वं साधयेदिति चेन्न । नोदाहरणमादर्तव्यमिति न्यायेन परमात्मन आत्मत्वप्रतिपादकानां प्रमाणानां सत्त्वाच्छरीरवाचिशब्दानां शरीरिपर्यन्तत्वस्य चाकृत्यधिकरणसिद्धत्वादित्यर्थः । इति सूत्राभिप्राय इतीति - सूत्रे अनेकाभिप्रायत्वस्यालङ्कारत्वादिति भावः । मुख्यामुख्यार्थानुग्राहकेष्विति - यद्यपि मुख्यार्थानुग्राहकप्रायपाठस्य सन्निधिरूपस्य मुख्यानुग्राहकात्मश्रुत्यपेक्षया दुर्बलत्वान्न प्रायपाठानुसारेण ईक्षणस्य गौणत्वमित्येव भाष्ये प्रतीयते, नतु मुख्यार्थानुग्राहकत्वेनैवानुरोद्धव्यत्वम्, तथापि तस्यापि न्यायस्य व्युत्पादनं सम्भवतीत्यत्र तात्पर्यम् ॥अवान्तरसाध्यविषयत्वशङ्कामिति - गौणत्वाभावरूपावान्तरसाध्यविषयत्वशङ्कामित्यर्थः । कारणत्वौपयिकेक्षणधर्मनिरूपणेनेति - ननु प्रधानस्यैव जगत्कारणत्वमितिवदन्तं प्रतीक्षणाभावात् मुमुक्षुध्येयत्वाभावान्न जगत्कारणत्वमित्युक्त्ते न समीचीनमुत्तरं स्यात् परेण ईक्षणमुमुक्षुध्येयत्वयोर्जगत्कारणत्वव्यापकत्वानभ्युपगमेन तद्य्वतिरेकेण कारणत्वव्यतिरेकसाधनासम्भवात्, ततश्च न प्रधानं सद्विद्याप्रत्तिपाद्यम् उपक्रमगतेक्षणस्य तत्रासम्भवादुपसंहारश्रुतानामपि तत्रासमवायान्न वाक्यसन्दर्भप्रतिपाद्यत्वमित्येवोपन्यसनीयमिति चेन्न; अस्यापि ग्रन्थस्य तत्रैव तात्पर्यात् । ततन्निष्ठस्य मोक्षोपदेशात् अनुसन्धानार्थत्वं कथमवगतमिति - ततश्च सदात्मकत्वानुसन्धानमुपदिश्येत्युक्त्तमितिभावः । ननु तत्त्वमसीति सदात्मकत्वानुसन्धानमुपदिश्येति भाष्यस्यायमर्थः, तत्त्वमसीतिप्रतिपन्नस्य सदात्मकत्वस्यानुसन्धानमाचार्यवान् पुरुषो वेदेत्युपदिश्येत्यर्थ इति वक्त्तव्यम्, अन्यथा तत्त्वमसीत्यनेन सदात्मकत्वोपदेशेपि सदात्मकत्वानुसन्धानोपदेशासम्भवात्, ततश्चैवमर्थे कथिते अनयोश्शङ्कापरिहारयोरनुत्थितिरितिचेत् सत्यम्; वेदशब्दप्रतिपन्नस्यानुसन्धानस्योपासनारूपत्वसमर्थनार्थतया साफल्यसम्भवात् । उपक्रमोपसंहाराभ्यां सफलार्थवादैरुपासनतात्पर्यं वाक्यसन्दभर्स्य प्रतिपादयति - उच्यत इत्यादिना विजज्ञावितिपदमावतिर्तमिति अनेनाभ्यासरूपमुपासनतात्पर्यलिङ्गमुपपादितं भवति । नच द्विरुक्त्तेरध्यायपरिसमाप्तिद्योतनार्थत्वान्न तस्य द्विरुक्त्तेरभ्यासतया तात्पर्यलिङ्गत्वमितिवाच्यम्; अध्यायपरिसमाप्तिद्योतकत्वेपि अभ्यासरूपत्वानपायात् । ननु त्रिवृदेकैका भवति, तन्मे विजानीहि स्वप्नान्तमेव सोम्य विजानीह भूय एव मा भगवान् विज्ञापयत्विति तद्धास्य विजज्ञावितिप्रकरणगतानां विज्ञानशब्दानां शाब्दज्ञानपर त्वमेव, नोपासनपरत्वम् नहि तद्धास्य विजज्ञावित्यस्योपासाञ्चक्र इत्यर्थः । येनेदं युक्त्तं स्यादित्यस्वरसादाह - मध्येऽपि आचार्यवान् पुरुषो वेदेति । अनुसन्धेयत्वे लिङ्गमिति - आचार्यवत्ताफलत्वेनोपासनस्य स्तुतिरुपासनतात्पर्ये लिङ्गमित्यर्थः । ननु &amp;ldquo;यदा स वाङ्मनसि सम्पद्यते&amp;rsquo; इत्यस्य वस्तुतो देहोत्क्रमणविषयत्वेपि तत्र देहस्यानुपात्तत्वादित्यस्वरसादाह - अन्यत्र च अस्माच्छरीरात्समुत्थायेति । शरीरमित्यवगम्यत इति - शरीरारम्भकं प्रारब्धकर्मेत्यर्थः । &amp;ldquo;भोगेन त्वितरे क्षबयित्वा&amp;rsquo; इति सूत्रभाष्ये &amp;ldquo;तस्य तावदेव चिरं यावन्न विमोक्ष्ये&amp;rsquo; इति भोगेन तयोः कर्मणोर्विमोक्ष इति वक्ष्यमाणत्वात् । वसिष्ठावान्तरतपःप्रभृतीनां विद्यायोनिदेहपातानन्तरमपि ब्रह्मसम्पत्त्यभावाच्चेत्यपि द्रष्टव्यम् । विमोक्ष्ये सम्पत्स्ये इत्यत्र पुरुषव्यत्ययश्छान्दसः । विमोक्ष्यते सम्पत्स्यते इत्यर्थः । अचेतनसम्पत्तिरित्यत्र सम्पत्तिशब्दस्य तत्स्वरूपतासम्पत्तिपरत्वशङ्कां व्यावर्तयितुं व्याचष्टे - अचित्प्राप्तिरिति । सम्पत्तिशब्दस्य प्राप्तिपरत्वनिश्चायकं किमित्यत आह - सम्पत्तिशब्दस्येति । तापत्रयाभिहतिहेतुत्वप्रतिपादनात् अचित्प्राप्तेरेव तापत्रयाभिहतिहेतुत्वाच्च सम्पत्तिशब्दस्य प्राप्तिवाचित्वं निश्चीयत इत्यर्थः ।प्रतिसूत्रं वा सर्वान्ते वा समुच्चयपरशब्दे कार्यमध्ये च शब्दप्रयोगः किं निबन्धन इति शङ्कां परिहरति - एवं तदैक्षतेत्यादिना । उपरिगतवाक्यगतहेतुसमुच्चयार्थो मध्ये मध्ये चशब्दप्रयोग इत्यर्थः । एवं विभज्य समुच्चयप्रतिपादने प्रयोजनमान्द्यात् अन्यथा चशब्दप्रयोजनमाह - यद्वा उपादेयतोक्तयेत्यादिना ।चिदंशस्याकार्यतया च ज्ञानसम्भवादित्यत्राहेति - प्रधाने ज्ञाते तदकार्यत्वेन चिदंशस्य ज्ञानं सम्भवति, प्रधानापरिज्ञाने तदकार्यत्वेन चिदंशस्य ज्ञानासम्भवात्, प्रधानज्ञानस्य तदकार्यत्वप्रकारकचिद्विशेष्यकज्ञानहेतुतया तज्ज्ञाने तदकार्यत्वेन चिज्ज्ञानमप्युपपद्यत इति भावः ।स्वप्नान्तं मे सोम्य विजानीहि&amp;rsquo; इति । स्वप्नान्तस्सुषुप्तिः मे उपदिशतो मम वचनात् जानीहीत्यर्थः। अर्थान्तरत्वशङ्कामिति - सता सोम्येत्यत्र सच्छब्दस्य ब्रह्मणोऽर्थान्तरभूतजीवपरत्वशङ्कामित्यर्थः । धातुस्वभावभेदादित्यभिप्राय इति - सता सम्पन्न इति कमर्णिनिष्ठान्तप्रयोगवत् सता अपीत इति न वक्त्तुं शक्यत इत्यादिधातुस्वभावायत्तमिति भावः । ननु स्वसच्छब्दयोरेकार्थपर्यवसायित्वे अन्यतरवैयर्थ्यमित्याशङ्कयाह - जीवेनात्मनेति । यथा अनेन जीवेनात्मनेत्यत्रात्मशब्देन स्वरूपेणोपस्थितस्य परमात्मनो जीवशरीरकत्वप्रतिपत्त्यर्थत्वाज्जीवशब्दस्य नान्यतरवैफल्यम्; एवं सच्छब्देन स्वेन रूपेणोपस्थितस्य परमात्मनो जीवशरीरत्वज्ञापकत्वात् स्वशब्दस्य पदद्वयसाफल्यमिति भावः । स्वेन रूपेणेति - परमात्मरूपेणेत्यर्थः । कार्यकारणयोरनन्यत्वादित्यादिना । नापि निष्कृष्टब्रह्मपर इति - स्वशब्द इतिशेषः । स्वरूपेण धारणस्य महाप्रलयेति तुल्यत्वादिति स्वरूपमात्रबलेनधारकत्वे उच्यमाने महाप्रलयेपि शरीरधारकत्वप्रसङ्ग इत्यर्थः । देहस्य जीवं प्रति अपृथक्सिद्धिः देहलक्षणञ्च न घटत इति । ननु जीवस्य देहे सत्त्वेनापृथक्सिद्धौ काऽनुपपत्तिरितिचेन्न; जीवस्वरूपापृथक्सिद्धिर्नापृथक्सिद्धिः, तथा सति सौभरिशरीरेषु सर्वेषु जीवस्वरूपापृथक्सिद्धयसम्भवात् शरीरत्वानापत्तेः, अपि तु धर्मभूतज्ञानव्याप्तत्वम्, अत एव &amp;ldquo;यदेकां शाखां जीवो जहाति अथ सा शुष्यति&amp;rsquo; इति यत्प्रदेशे धर्मभूतज्ञानव्याप्त्यभावः, तदम्शस्य शोषप्रतिपादनात् जीवधर्मभूतज्ञानापृथक्सिद्धिरित्यर्थः । जीवस्य देहापरित्यागादिति - ज्ञानव्याप्तेस्सत्त्वादित्यर्थः । बहिर्निर्गमने इन्द्रियादिसापेक्षतया बहिर्निर्गमनाभावेपि देहधारणोपयुक्त्तज्ञानप्राप्तिमात्रसत्त्वादितिभावः । धारणयोग्यत्वाच्चेति - धार्यमाणत्वादित्यर्थः । ननु कारणावस्थान्वयिन्यन्तर्भावो लयश्चेत् यावतो लयस्थानत्वं न तावत उपादानत्वम्, यदंशस्योपादानत्वं न तस्य लयाधारत्वम् तदंश एव तस्यान्तर्भावासम्भवादित्याशङ्कयाविरोधमाह - एकस्य परमात्मन इत्यादिना । व्याख्यानान्तरव्यावृत्त्यर्थमिति स्वभाष्यस्य महर्षिप्रणीतव्याख्यानानुरोधित्वलक्षणवैलक्षण्यसूचनार्थं मध्ये मध्ये वृत्तिकारं कीर्तयतीत्यर्थः । असम्पत्तिशब्दस्य निर्गमनपरत्वमस्वरसमित्यन्यथा व्याचष्टे - यद्वा परमात्मनीति । वृत्तिकारस्य भाव इति - ततश्च स्वाप्ययादितिसूत्रस्य सोप्यर्थ इति वृत्तिग्रन्थसम्वादेन सूचनं तदुदाहरणस्यानन्यथासिद्धं फलमिति भावः ॥ ननु भाष्ये &amp;ldquo;आत्मा वा इदमेक एवाग्र आसीत्&amp;rsquo; इति श्रुत्यन्तरैकार्थ्यात् चेतनकारणत्वं वक्त्तव्यमित्युपसंहारे कर्तव्ये सर्वेश्वर एव कारणमिति विशिष्योपसंहारः कथमचेतनव्यावृत्तिमात्रस्यैव प्रकृतेपेक्षितत्वादित्याशङ्क्याह - पूर्वसूत्रे प्राज्ञेनेत्यादि । भाष्ये-निश्वसितमेतद्यदृग्वेद इति । ऋग्वेदादिनिखिलप्रपञ्चोनिश्वासवदनायासे उत्पन्न इत्यर्थः ॥नन्वेतत्सूत्रविषयवाक्यत्वेनेति - अत्र केचित्, पूर्वसूत्रे चेतनत्वावगमकगतिसामान्यं विवक्षितम् । इह तु बहूनां परमात्मासाधारणानां श्रवणमुच्यत इति विशेषः । अयमेव विशेषः पूर्वसूत्रोदाहृत श्रुतिभ्यः अत्रोदाहृत श्रुतीनाम्, इतरथा एतदुपनिषद्गतानां गतिसामान्यादित्यनेनापरिग्रहे हेत्वभावादिति वदन्ति ननु श्रुत्यन्तरोदाहरणे प्रथमोक्तनामरूपव्याकरणप्रतिपादकश्रुत्यन्तरे प्रथोदाहर्तव्ये &amp;ldquo;न तस्य कश्चित्पतिः&amp;rsquo; इति गुणान्तरवाक्यस्य कथं पूर्वमुपादानमित्याशङ्क्याह - नात्र क्रमविवक्षेति ॥ ब्रह्माज्ञानवादिनोऽननुगुणत्वं पूर्वमुक्त्तमिति - जन्मादिसूत्रे एवमुत्तरेषामपि सूत्राणामित्यादिनोक्तमित्यर्थः । प्रामाणिकस्याप्रामाणिकत्वाभिमानादिति - प्रामाणिकस्याप्यपसिद्धान्तता दृष्टा, अप्रामाणिकत्वाभिमानादित्यन्वयः । अपसिद्धान्तता- असिद्धान्तत्वमित्यर्थः । यथा ब्रह्मोपादानत्वस्य शास्त्रान्तरसिद्धत्वाभाव इति भावः । सूत्रकारश्रुत्योर्निर्देश इति - श्रुतिनिर्देशात्सविशेषत्वं प्रामाणिकं सूत्रकृतोक्तत्वादसिद्धान्तत्वशङ्कापि नास्तीत्यर्थः । अपिशब्दाभिप्राय इति - ज्ञातृत्वसमुच्चयार्थोपिशब्द इति भावः । अत एव &amp;ldquo;निर्विशेषचिन्मात्र&amp;rsquo; इत्यादिभाष्यस्यायमर्थः, जिज्ञास्यब्रह्मणः पारमार्थिकेक्षणगुणयोगित्वस्थापनात् निर्विशेषब्रह्मवादस्सूत्रकृता निरस्तः । न च जिज्ञास्यब्रह्मणो गुणयोगेपि परस्य ब्रह्मणो न तथात्वमिति वाच्यम्; वेदान्तवेद्यब्रह्मण एव जिज्ञास्यत्वं प्रतिज्ञाय तस्य चेतनत्वलक्षणेक्षितृत्वं प्रतिपाद्य तद्द्वारा प्रधानव्यावृत्तिप्रतिपादनात् । नच चिद्रूपलक्षणचेतनत्वलक्षणमीक्षितृत्वं प्रधानव्यावर्तकतयोच्यत इति वाच्यम्, चेतनशब्दस्यातदर्थत्वात् ततश्च चेतनत्वलक्षणेक्षितृत्वसिद्धौ प्रधानव्यावृत्तिरेव न सिद्ध्येदिति व्यावर्तकसिद्धौ व्यावृत्त्यसिद्धेरिति । वेदान्तवेद्यमिति भाष्यस्य पूर्ववाक्योक्ताक्षेपपरिहारपरत्वं स्वरसमिति व्याचष्टे - यद्वा स्वरूपमेव साक्षित्वमिति । द्रव्यत्वाभ्युपगमात् द्रव्यभिन्नगुणवचनत्वं नेत्यत आह - गुणशब्दो धर्म पर इति । तत्क्षमत्वमभ्युपगम्येति - तदुपायरूपत्वाभावेपि तत्क्षमत्वसम्भावनामभ्युपगम्येत्यर्थः । ननु &amp;ldquo;यत्तु कालान्तरेणापि नान्यसञ्ज्ञामुपैति वै । परिणामादिसम्भूतं तद्वस्तु नृप तच्च किम् &amp;rsquo; इति वस्तुत्वस्य परमात्ममात्रनिष्ठस्य न प्रमाणविषयत्वप्रयोज्यत्वं प्रमाणविषयेष्वप्यचिद्वस्तुषु तादृशवस्तुत्वाभावादित्याशङ्कयाह - वस्तुत्वं चिदचित्साधारणमिति ॥ परैस्त्वित्यादि - जीवं निर्दिश्य सच्छब्दवाच्यस्येति । अनेन जीवेनात्मनानुप्रविश्येति वाक्य इति शेषः । अनेन जीवेनात्मना मम स्वरूपेणानेन जीवेनेति सच्छब्दितायाः देवताया वाक्यमिदमितिभावः । ननु गौणश्चेन्न जीवशब्दादित्युक्त्तेपि न स्वारस्यम् जीवस्यात्मत्वव्यपदेशादित्यस्यार्थस्यासिद्धेरित्यस्वरसादाह - स्वरूपपर आत्मशब्दस्सापेक्ष इति । अत एव यद्योन्यां गायति तदुत्तरयोर्गायतीत्यत्रोत्तरशब्दस्य ग्रन्थविशेषसञ्ज्ञारूपेण रूढत्वात्तस्यैव ग्रहणम्, नतु योन्युत्तरयोः । सम्बन्धिशब्दत्वेन सापेक्षत्वे विलम्बितप्रतीतिकत्वादित्युक्त्तम् । &amp;ldquo;नैमित्तिकं तूत्तरात्वमानन्तर्यात्प्रतीयते &amp;rsquo; इत्यत्र नावमिकाधिकरणे । ममात्मा भद्रसेन इतिवत् &amp;ldquo;अनेन जीवेनात्मने&amp;rsquo;ति आत्मशब्दो गौण इत्याशङ्कय तन्निराकरणार्थं &amp;ldquo;तन्निष्ठस्य मोक्षोपदेशात्&amp;rsquo; इति सूत्रमिति परैर्व्याख्यातम्; तद्दूषयति - चिदचिदात्मकेति । परमसाध्यस्यहेतुवाचीति युक्त्तमिति - अत एवास्वारस्यात् शङ्करभाष्येपि &amp;ldquo;अथवा पूर्वसूत्र एवे&amp;rsquo;- त्यादिना परमसाध्य एव हेतुतया तृतीयसूत्रं योजितमिति द्रष्टव्यम् । यथा सोम्य मधु मधुकृत इत्यादि - मधुकृतो मक्षिकाः । मधु निस्तिष्ठन्ति निष्पादयन्ति नानात्ययानाम्नानादिक्कानां वृक्षाणां रसान् समवहारम्समावृत्य । एकताम्-एकभावं, मधुत्वेन रसं गमयन्ति मधुत्वमापादयन्ति, ते रसाः मधुत्वेनैकीभूताः तत्र-मधुनि, विवेकं न लभन्ते-अयमस्य वकुलस्य रसः, न चूतस्य रसः, एवं सतैकीभूता अपि प्रजा विवेकं न लभन्त इत्यर्थः ॥ इति ईक्षत्यधिकरणम् ॥ प्रत्यगात्मन्यवतरन्ती बुद्धिरिति - कारणत्वबुद्धिरित्यर्थः । ननु नास्मिन्नधिकरणे जगत्कारणं जीव इति पूर्वपक्षीकृत्य तदतिरिक्त्तं ब्रह्मेति सिद्धान्त्यते अपि त्वानन्दमयो जीवः परमात्मा वा ? इति विचार्यानन्दमयो जीव इति पूर्वपक्षं कृत्वा ब्रह्मेति सिद्धान्त्यते, इतरथा जगत्कारणं जीव इति पूर्वपक्षे जीवासम्भावितधर्मप्रतिपादकसकलश्रुत्युपन्यासस्यैव युक्त्ततया आनन्दवल्लीमात्रार्थनिर्णायकन्यायग्रथनस्यायुक्त्तत्वप्रसङ्गात् &amp;ldquo;श्रुतत्वाच्च&amp;rsquo; इति पूर्वाधिकरणगुणसूत्रोदाहृतश्रुतिप्रतिपादितजीवासम्भावितधर्मैरेव जीवातिरिक्त्तब्रह्मसिद्धेश्च &amp;ldquo;अधिकोपदेशात्तु बादरायणस्यैवं तद्दर्शनात्&amp;rsquo; &amp;ldquo;अधिकं तु भेदनिर्देशात्&amp;rsquo; इत्यादिभिः कृतकरत्वाच्च अतः आनन्दवल्लीप्रतिपाद्यानन्दमयः किं जीवः, उत परं ब्रह्म ? इत्येव चिन्तनीयम् नच कारणविषयत्वाभावे समन्वयाध्यायासङ्गतिस्स्यादिति वाच्यम् त्रिपादीविचारवदुपपत्तेः । नच तत्रापि कारणत्वचिन्तात्मकत्वमेवेति वाच्यम् तत्तद्गुणाकरत्वं ब्रह्मणः प्रतिपाद्यत इति भाष्योक्तेः । &amp;ldquo;अधिकरणगुणैस्तद्गुणानुद्गृणाति&amp;rsquo; इत्यधिकरणसारावल्युक्त्तेश्च । नतु सामान्यतो जगत्कारणं जीवो वा ब्रह्म वेति चिन्तनीयमिति चेत् सत्यम्, तथैव चिन्त्यते; किन्त्वानन्दमयस्य जीवत्वे जीवातिरिक्त्तब्रह्मकारणत्ववादे किञ्चिच्छ्रद्धावैकल्यं जायेतापीत्येतदभिप्रेत्यायोगव्यवच्छेदोक्त्युपपत्तेः । अत एव ज्योतिरधिकरणे निरूपितमित्याशङ्क्य संशयहेत्वभावादिति परिहृत्य पुनस्तर्हि चिदद्विलक्षणकारणास्तित्वविषयस्य प्रथमपादस्यानारम्भस्यादिति परिचोद्य बहूनां वेदान्तवाक्यानां प्रकृतिपुरुषकारणमात्रपरत्वे पुरुषसूक्त्तेपि संशयप्रसङ्गान्न वैयर्थ्यमस्तीति परिहरिष्यति । अन्ये तु अन्ययोग्यवच्छेददार्थायां त्रिपाद्याम् आनुमानिकमप्येकेषामिति चेत्, इत्यपिशब्देन प्रधानमपि जगत्कारणं भवत्विति प्रदर्शयता सूत्रकृता पूर्वत्रप्रधानाधिकमेव जगत्कारणं ब्रह्मेति प्रथमपादपूवर्पक्ष्याशय उन्नीयते अत एव कल्पतरुग्रन्थे आनुमानिकाधिकरणे पूर्वत्र हि प्रधानाद्येव सर्ववेदान्तार्थ इति प्रत्यवस्थितं निषेधेन इह तु तदभ्यु पेत्य प्रधानाद्यपि कारणमिति प्रत्यवस्थीयते सूत्रकारोप्यपिशब्दं प्रयुञ्जानो ब्रह्माभ्युपगमेन क्वाचित्कोयं विचार इति सूत्रयामासेत्युक्त्तमिति वदन्ति ।&lt;/p&gt;</description>
    </item>
    <item>
      <title>06 आनन्दमयाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/06_AnandamayAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/06_AnandamayAdhikaraNam/</guid>
      <description>&lt;p&gt;कारणवाक्यविचारपरे अस्मिन्नधिकरणे &amp;ldquo;तस्माद्वा एतस्मादात्मन आकाशस्सम्भूतः&amp;rsquo; इत्यारभ्य श्रूयत इति वक्त्तव्ये भाष्यकृता किमिति &amp;ldquo;स वा एष&amp;rsquo; इत्यादिकमुदाहृतमित्याशङ्कयाह - कारणविषयस्येति । आत्मशब्दव्याख्यानोपक्रमभूतमिति - ततश्चात्म शब्दव्याख्यानानां मध्ये स वा एष इत्यस्योपक्रमभूतत्वात् विषयभूतकारणवाक्योपक्रमत्वाभावेपि प्रकृतेत्युक्त्तिरुपपन्नेति भावः । चेतनत्वादावभ्युपगम इति - सर्वज्ञशब्दप्रतिपन्नश्चेतनत्वेऽभ्युपगमः सर्वेश्वरशब्दप्रतिपन्नजीवातिरेकेनाभ्युपगम इत्यर्थः । ततश्च जीवातिरिक्त्तत्वादेः प्रागनुक्त्तत्वात्, अनुक्त्तांशे कथं सत्यशब्दप्रयोग इति न चोदनीयम्, इदमुपलक्षणम् उक्त्तांशेऽङ्गीकारः । उक्त्तस्य वास्तवत्वांशे त्वनङ्गीकारः, सत्यमुक्त्तमिति ग्रन्थस्वारस्यादित्यपि द्रष्टव्यम् । अस्वारस्यसूचक इति - क्रियासङ्गतैवकारस्यात्यन्तायोगव्यवच्छेदार्थपरत्वादिति भावः । ननु साङ्खयमते जीवस्य प्रत्ययार्थीभूत कर्तृत्वाभावात् ईक्षितःत्वं अनुपपन्नं इत्याशङ्कय प्रत्ययार्थानुपपत्तावपि पृकृत्यर्थोपपत्तिरितभिप्रयन्नाह - साक्षित्वमेवेति । नन्वस्मिन्नधिकरणे जीवब्रह्माभेदः पूर्वपक्ष्यभिमतः । तद्भेदस्तु सिद्धान्त्यभिमत इति भाष्यकृता जीवब्रह्माभेदद्वेषानुबन्धवशात्परं व्याख्यायते न त्वेवं सूत्रकृदभिप्रायः, तादृशाभिप्रायज्ञापकाभावादित्यत आह - भेदव्यपदेशाच्चेतीति । जीवव्यतिरेकासिद्धेरिति जीवभिन्नत्वासिद्धेरित्यर्तः । नैकरूपज्ञानस्येति - ज्ञानसङ्कोचयोविकासरूपावस्थायोगि त्वादिति भावः । प्राप्यत्वानुगुणेति - अचिद्वियुक्त्तस्वरूपस्य प्राप्यत्वे आनन्दमयतया पुरुषार्थत्वमित्यभिप्रायः । ज्ञायतेऽनेनेति व्युत्पत्त्येति - मनोबुद्धयहङ्कारभेदेन अन्तः करणत्रैविध्यस्य साङ्खयाभिमतत्वात्, साङ्खयमते बुद्धिशब्दस्यान्तः करणपरत्वेन तत्र विज्ञानशब्दस्य भावव्युत्पत्तिसम्भवादिति भावः । विकारपरत्वाभावाच्चेति - ननु पूर्वपक्षिणा विकारपरत्वप्रत्याख्यानं &amp;ldquo;विकारशब्दान्नेति चेन्न प्राचुर्यात्&amp;rsquo; इति सूत्रविरुद्धम् । तस्मिन् सूत्रे विकारार्थत्वस्यैव पूर्वपक्षहेतुतयोपन्यासात्, मयट्प्रत्ययस्वार्थिकत्वविकारार्थत्वयोः पूर्वपक्षसाधकत्वस्य तदर्थचिन्ताग्रन्थं एव प्रदर्शितत्वेन स्वोक्तिविरोधाच्चेति चेत् अत्राहुः,-अस्मिन्नधिकरणे पूवर्पक्षो द्विविधः, साङ्खयपक्षावलम्बी पुच्छब्रह्मावलम्बी च तत्रानन्दमय इत्यत्र मयट्प्रत्ययस्स्वार्थिकः, सच प्राप्यमुक्त्तस्वरूपपरः, नतु विकारार्थो नवा प्राचुर्यार्थः,प्राप्यस्वरूपस्य निर्विकारत्वात्, अतो द्वितीयपूर्वपक्षवादिनः सिद्धान्तिनो वा नावकाश इति प्रथमः । मयट्प्रत्ययो विकारार्थः, नतु स्वार्थिकः प्राचुर्यार्थो वा ततश्च विकारवाचिमयट्प्रत्ययानुरोधेन सुखाकारवृत्तिप्रतिबिम्बिततया तदुपहिततया वा आनन्दविकारत्वेन वा आनन्दमयो जीव एवेत्यपरः । तत्र प्रथमे विकारशब्दान्नेतिचेदित्याक्षेपस्तटस्थकर्तृकः । द्वितीये तु पूर्वपक्षिकर्तृक इति विवेकः, एवञ्च विकारपरत्वाभावाच्चेतिग्रन्थः प्रथमपक्षाभिप्रायेणेति द्रष्टव्यम् । केचित्तु विकारपरत्वाभावाच्चेति विज्ञानमयशब्दस्येत्यर्थः । विकारपरत्वाभावादित्युपलक्षणम् प्राचुर्यार्थकत्वाभावादित्यपि द्रष्टव्यम् विकारप्राचुर्यान्यरार्थत्वे हि विज्ञानमयशब्दस्य जीवपरत्वाशङ्का स्यादिति वदन्ति । प्रतिष्ठातद्वद्भावेनेति - प्रतिष्ठारूपस्य ब्रह्मणस्तद्वदानन्दमयेन ऐक्यासम्भवादिति भावः । पुरुषविध इति - &amp;ldquo;तस्य पुरुषविधताम् अन्वयं पुरुषविधः&amp;rsquo; इति श्रुतिवाक्ये तस्य विज्ञानमयस्य पुरुषविधत्वमनुकृत्य अयमानन्दमयः पुरुषविधः, तदनुकारी पुरुष इत्यर्थः । व्यतिरेकनिर्देशस्वारस्यं सिध्यतीति - आत्मशब्दस्य मध्यभागपरत्वानादरेण स्वरूपपरत्वाङ्गीकारे घटस्य स्वरूपमि त्यादिवदस्वारस्यं स्यादिति भावः । का नः क्षतिरित्यभिप्रायेण प्रतिवक्त्ति - ततः किमिति । पुच्छब्रह्मत्वस्योभयाभ्युपेतत्वे शान्तो विवाद इत्यभिप्रायेण पृच्छति - किन्तर्हीति । त्वया पुच्छस्यैव ब्रह्मत्वं नानन्दमयस्योच्यते, अस्माभिस्तु उभयोरप्यैक्याद्ब्रह्मत्व मुच्यत इति विवेक इति भावः । अर्थात्परिहरन्निति - ब्रह्मशब्दस्यानन्दमयविषयत्वमसिद्धमिति परिहरन्निति भावः । सद्भावेप्याशङ्कावाद इति - नहि घटं प्रमेयं वेद चेदित्याशङ्कावादो युज्यत इति भावः । किमत्र क्रियत इतीति - रूपणस्यापि इतरव्यावृत्तस्वरूपप्रतिपत्त्यर्थत्वादित्याशयः । प्रधानप्रतिपाद्यत्वाभावादिति - ननु सर्वपर्यायसाधारण्यं न प्राधान्यविरोधि, अन्तर्यामिब्राह्मणे यः पृथिव्यां तिष्ठन्&amp;rsquo; इत्यादौ सर्वपर्यायसाधारण्येपि सर्वत्र यच्छब्दनिर्दिष्टस्यैव प्राधान्यं प्रतीयते, तद्वदिहापि पञ्चस्वापि पर्यायेषु &amp;ldquo;तस्यैष एव शारीर आत्मे&amp;rsquo;ति आत्मशब्दनिर्दिष्टस्यैव प्राधान्यम्, ततश्च पुच्छब्रह्मण एवात्मशब्दनिर्दिष्टत्वात् तस्यैव &amp;ldquo;सोऽकामयते&amp;rsquo;तिपुल्लिङ्गतच्छब्देन परामर्शस्सम्भवतीति चेदुच्यते; &amp;ldquo;तस्यैष एव शारीर आत्मे&amp;rsquo;त्यत्र एष इति पुल्लिङ्गस्यानन्दमय एव स्वरसत्वात्तद्वाक्येपि न ब्रह्मणः परामशर् इति भावः । प्रधानपरामर्शित्वस्वारस्यच्चेति - &amp;ldquo;तप्ते पयसि दध्यानयति सा वैश्वदेव्यामिक्षे&amp;rsquo;त्यत्र आनीयमानेनापि दध्ना व्याप्यमानस्यापि पयसः प्राधान्यात् तस्यैव तच्छब्देन परामर्शो युक्त्तः, न त्वप्रधानस्य सन्निहितस्यापि दध्नः, अतः पय एव घनीभूतमामिक्षेति पूर्वतन्त्रे चतुर्थाष्टमयोव्यर्वस्थापितत्वादिति भावः । विज्ञानं ब्रह्मेति व्यजानादिति - भृगुवल्लयामिति भावः । स्थानप्रमाणेनानन्दमयमात्मानमितयत्रेति - ननु भृगुवल्लयाम्नातानन्दस्थानसाम्यादपि अन्नमयादिषु पञ्चस्वपि मयट्प्रत्ययसारूप्येणानन्दमयस्थानसाम्यस्यैव प्रबलतया ततोपि भृगुवल्लयाम्नातानन्दमयस्य ब्रह्मत्वसिद्धिरि चेत् मैवम्; आनन्दवल्लयाम्नातानन्दमयस्याद्याप्यब्रह्मत्वानिश्चयात् अनिश्चितस्थानसाम्यस्याप्रयोजकतया निश्चितब्रह्मभावानन्दस्थानसाम्यस्यैवार्थनिर्णायकत्वात् &amp;ldquo;एतमानन्दमयमात्मान&amp;rsquo;मिति प्रकृतानन्दपरामर्शकैतच्छब्दश्रुतिबलादपीति भावः । उक्त्तं हि या तु भार्गवीति - शाङ्करभाष्य इति शेषः। निर्हरणादिरूपमिति - आदिपदेन परमात्मपक्षेत्रसाद्यत्वं विवक्षितम् । ननु परमात्मपक्षे कथं शोध्यत्वम् ? प्रागशुद्धिमतो हि शुद्धिराधेया । नच नित्यशुद्धस्य ब्रह्मणः प्रागशुद्धिरस्तीति चेत् नात्र शुध्द्यशुद्धिशब्दाभ्यां कोपप्रसादौ विवक्षितौ ब्रह्मणः कोपरूपाशुद्धिसद्भावेपि अपहतपाप्मत्वलक्षणनित्यशुद्धत्वस्याविरोधात् इतरथा गङ्गाजलं कतकैश्शोध्यतामित्युक्त्तिरपि नोपपद्येत नित्यशुद्धस्य गङ्गाजलस्य प्रागशुध्यभावात् यदि च नित्यशुद्धस्यापि गङ्गाजलस्य कर्दमसम्बन्धादिकृतकालुष्यरूपाशुद्धिरभ्युपेयते तर्हि प्रकृतेपि दीयतां दृष्टिः । ब्रह्मविषयस्येति - अन्नमयादिपर्यायेषु प्रधानानां तत्तत्पर्यायगतश्लोकविषयत्वदर्शनेन स्वपर्यायगतश्लोकाविषयस्य तस्य प्राधान्यादिति भावः । प्रकरणस्य स्वस्मादनतिरिक्त्तैरिति - न च मनोमयशिरः पक्षपुच्छानामृक्सामयजुरथर्वाङ्गिरसां मनोमयादतिरिक्त्तत्वदर्शनेन प्रकरणस्य स्वस्मादनतिरिक्त्तैः स्वावयवैरेव शिरःपक्षादिरूपणपरत्वमसिद्धमिति वाच्यम्; तत्र ऋक्सामादि शब्दानां तत्तद्विषयकमनोव्यापारपरत्वेन तेषामपि मनोमयादनतिरिक्त्तत्वात् - आनन्दमये पर्यवसितत्वादिति । ननु श्रुतं ह्येव मे भगवद्दृशेभ्यस्तरति शोकमात्मवित्&amp;rsquo; इत्यात्मजिज्ञासयोपसेदुषे नारदाय नामादिषूत्तरोत्तरमर्थान्तरोपदेशे अस्ति भगवो नाम्नो भूय इति वाग्वा नाम्नो भूयसी&amp;rsquo; इत्यादिप्रश्नप्रतिवचनपरम्परायाः प्राण एव समापनेपि विनैव तादृशप्रश्नप्रतिवचने प्रकृतस्य &amp;ldquo;एष तु वा अति वदति यस्सत्येनातिवदति&amp;rsquo; इत्यादेस्तु शब्दश्रुत्या आत्मनः प्राण इति प्राणोत्पत्तिलिङ्गेन च प्राणादर्थान्तरोपदेशपरत्वमिति तत्रैवात्मोपदेशपर्यवसानमभ्युपगम्यते, न तु प्राचीने प्राणे; एवमिहापि पूर्वोपन्यस्तप्रमाणैः प्रधानतयाऽवगते पुच्छब्रह्मण्येवोपक्रान्तोपदेशपर्यवसानमभ्युपगन्तुं युक्त्तमिति चेन्न भूमविद्यायां प्राणोपदेशे नामादिष्वनुक्त्तस्यातिवादस्योक्तया तत्तत्पर्यन्त एवात्मोपदेशं मत्वा शिष्ये भूयः प्रश्नमकुर्वति स्वयमेवाचार्यः तथा अर्थान्तरसत्त्वमुपचिक्षेपेति युज्यते । इह तूत्तरोत्तरमात्मोपदेशे दृष्टायाः &amp;ldquo;तस्माद्वा एतस्मात्&amp;rsquo; इति शैल्याः ब्रह्मणि परित्यागे कारणाभावादिति भावः । पुच्छवद्विषयत्वादिति - न च &amp;ldquo;यतो वाचो निवर्न्तन्ते । अप्राप्य मनसा सह । आनन्दं ब्रह्मणो विद्वान् । न बिभेति कदाचनेति&amp;rsquo; इति मनोमयपर्यायगतस्य श्लोकस्य ब्रह्मविषयस्य मनोमयविषयत्वाभावात् प्रकरणस्थश्लोकानां पुच्छवद्विषयत्वमसिद्धमिति वाच्यम्; यतो ब्रह्मानन्दाद्वाचाप्राप्य निवर्तन्ते तं ब्रह्मानन्दं कल्याणगुणजातं ब्रह्मणा सह परिशुद्धेन मनसा विद्वान् न बिभेतीत्यर्थकतया तस्यापि श्लोकस्य पुच्छवन्मनोमयप्रशंसापरत्वसम्भवात् । नचैवम्; &amp;ldquo;अमसन्नेव स भवति&amp;rsquo; इति श्लोकस्यापि स आनन्दमयो जीवः असद्ब्रह्मेति वेद चेत् असन्नेव भवति । अस्ति ब्रह्मेति वेद चेत् सन् भवतीति पुच्छवदानन्दमयविषयत्वमस्त्विति वाच्यम्; स इत्यस्यानन्दमयविषयत्वे तत्स्तावकत्वाभावेन तत्परत्वाभावप्रसङ्गात् ॥ सिद्धान्तः । ननु &amp;ldquo;ईक्षतेरिनाशब्दम्&amp;rsquo; &amp;ldquo;नेतरोनुपपत्तेः&amp;rsquo; &amp;ldquo;भेदव्यपदेशाच्चान्यः&amp;rsquo; इति सौत्रपदानुकर्ष इहाभिप्रेतश्चेत् तदेव पदं प्रयुज्यताम्, किं परमात्मशब्दनिर्देशेनेत्याशङ्कयाह - अन्तरात्मपरम्परेति । परमशब्देन निरतिशयत्वप्रतिपादनादिति भावः । साध्यांशे हेत्वाकाङ्क्षामिति - परमात्मपदानन्तरमेव कुतश्शब्दप्रयोगात्परमात्मत्वरूपसाध्यांश एव हेत्वाकाङ्क्षा प्रदर्शिता भवति, न तु व्यवहिते आनन्दमयत्व इति भावः । यद्यप्यानन्दमयः परमात्मा अभ्यासिदित्येतावत्युक्त्तेपि अभ्यासादित्यस्योक्तरीत्या समनन्तरनिर्दिष्टपरमात्मत्व एव हेतुत्वेनान्वय इति सुवचम्, तथाप्युपायान्तरस्योपायान्तरादूषकत्वात् स्थितस्य गतेवर्क्त्तव्यत्वाच्च तथोक्तमिति द्रष्टव्यम् । स्ववाक्यस्थत्वाच्चेति - अन्योऽन्तर आत्मानन्दमय इत्यस्य विषयवाक्यतया तत्स्थत्वादानन्दमयो भेदव्यपदेशादित्येव सूत्रव्यमिति भावः । अनुग्राहकयुक्तयपेक्ष इति - मुक्त्तेपि तादृशानन्दोऽस्त्वितिशङ्काया असम्भावितत्वरूपयुक्तयन्तरेण निवर्तनीयत्वात् &amp;ldquo;विकार शब्दान्नेतिचेत्&amp;rsquo; इत्यादिसूत्रद्वयसापेक्षत्वाच्चेत्यर्थः । निरतिशयदशाशिरस्कत्वेनाभ्यस्यमान इत्यस्य हेतुगर्भत्वं स्फोरयति - शतगुणितोत्तरक्रमेणेति । स एको ब्रह्मण इति वाक्यस्य प्राजापत्यानन्दपरत्वं वर्णयतां पक्षे सूत्रविरोधं दशर्यति - स एको ब्रह्मण आनन्द इति वाक्यस्येति । स यश्चायं पुरुष इतीति - &amp;ldquo;ब्रह्मविदाप्नोति पर&amp;rsquo;मित्यारभ्य स एको ब्रह्मण आनन्द&amp;rsquo; इत्येवमन्तेनोक्तानन्तस्वरूपरूपगुणविभवस्य ब्रह्मण एव सयश्चायमिति तच्छब्देन परामर्शादिति भावः । भगवदानन्दप्रसङ्गसापेक्षत्वादिति - इतरथा अस्य श्लोकस्यापि प्राजापत्यानन्दपरत्वप्रसङ्गादिति भावः । श्रौतार्थं विहाय फलितार्थकथने बीजमाह - तच्च हेतोर्वैयधिकरण्यशङ्काव्युदासाथर्मिति । सदृशवस्त्वेकदेशतयेति - यद्यपि &amp;ldquo;स एको ब्रह्मण आनन्दः&amp;rsquo; इतिशतगुणितचतुर्मुखानन्दसादृश्यं ब्रह्मानन्दस्यैव कथ्यते, नतु तदेकदेशस्य तथापि &amp;ldquo;यतो वाचो निवर्तन्ते&amp;rsquo; इति वाक्यस्यार्थमभिप्रेत्य तथोक्तमिति द्रष्टव्यम् । अभ्यासशब्दस्य ब्रह्मानन्दे औपचारिकत्वाश्रयणमयुक्त्तमित्यस्वरसादाह - यद्वा मुहुर्मुरुक्त्तिरिति । ननु निरतिशयानन्दांशेन मुहुर्मुहुरुक्त्तिः, आनन्दमात्रे मुहुर्मुहुरुक्त्तिस्तु आनन्दमात्रतात्पर्ये लिङ्गम्, नतु निरतिशयानन्दतात्पर्ये आनन्दमात्रञ्च जीवव्यावर्तकमिति चेन्न, &amp;ldquo;स एको ब्रह्मण आनन्दः&amp;rsquo; &amp;ldquo;यतो वाचो निवर्तन्ते&amp;rsquo; इति मनोमयानन्दमयपर्यायोक्तिद्वयस्यापि निरतिशयानन्दविषयतया निरतिशयानन्दस्य मुहुर्मुहुरुक्तयुपपत्तेः - निवर्तकत्वं विवक्षितमिति । अनन्याधीननिवृत्तिर्विवक्षितेत्यर्थः । उत्तरग्रन्थानुसारादिति द्रष्टव्यम् निरतिशयत्वश्रवणविरोधेनेति । हेत्वधीनत्वे हेतोरेव तदपेक्षया अतिशयिततया हेत्वधीनस्य वस्तुनस्सातिशयत्वमेव स्यात् यदपेक्षया अतिशयितं नास्ति तस्यैव निरतिशयत्वादित्यर्थः । ननु परमात्मानन्दस्यानन्याधीनत्वेन तस्यैवानन्दस्य स एको ब्रह्मण आनन्दः । श्रोत्रियस्य चाकामहतस्य&amp;rsquo; इति श्रवणात् मुक्त्तेष्वनन्याधीनत्वमेवेत्याशङ्कयानन्दस्यैकरूपत्वेपि ब्रह्मणि स आनन्दो निर्हेतुकः । मुक्त्ते तु सहेतुकः, तत्राकामहतस्येति हेत्वन्तरस्य पृथङ्निर्देशादित्याह - श्रोत्रियस्य चाकामहतस्येतीति । इति श्रुत्यन्तरमिति - तत्रत्याकामहतशब्दस्याप्येवमेवार्थ इति भावः । तस्य वाक्यस्य तादृशतर्कसूचकत्वमुपपादयति - अत्र हीति । अवयवशक्तया दर्शितमिति - मयट्प्रत्ययस्य प्राचुर्यार्थत्वादिति भावः । भाष्येन बुद्धिमात्रमिति । ननु बुद्धिशब्दस्यान्तः करणपरतयैव टीकाकृता व्याख्यातत्वात्, न बुद्धिरित्यनेनैव तत्प्रतिक्षेपसम्भवात् मात्रपदवैयर्थ्यम् यदि च बुद्धिशब्दस्य ज्ञप्तिपरत्वं तदैव हि केवल ज्ञप्तिपर्यवसायज्ञापनाय मात्रपदं सफलं स्यात् यदि च मात्रपदमनुजिघृक्षितं तदा तदनन्तरभूताञ्च बुद्धिमिति पूर्वपक्षभाष्यस्थो बुद्धिशब्दो ज्ञप्तिपरतयैव व्याख्येयः । नान्तःकरणपरतयेति चेदुच्यते न बुद्धिमात्रमित्येतत् तन्त्र वृत्त्यैकशेषाणामन्यतमाश्रयणे नान्तःकरणस्य ज्ञप्तेश्च व्युदासकं ततश्च ज्ञप्तिव्युदासपक्षे तद्वत्येव पर्यवसानम्, नतु तन्मात्र इति प्रतिपादनाय मात्रपदं सार्थकम् । केचित्तु सवर्त्र बुद्धिशब्दो ज्ञप्तिपर एव, नतु करणव्युत्पत्त्यान्तःकरणपर इत्याहुः । मयट्प्रत्ययेन व्यतिरेकप्रतीतेरितिभाष्यस्य स्वार्थिकत्वाश्रयणे मयट्प्रत्ययवैयर्थ्यप्रसङ्गादित्येतत्पर्यन्तोऽभिप्राय इति दर्शयति - प्रत्ययवैयर्थ्यं विशदयतीति । नीलादिशब्दानामपि सङ्ग्रहार्थं व्याचष्टे - अयुतसिद्धधर्मवाचिशब्दा इति । सूत्रन्यायाभ्यामिति यावदात्मभावित्वाच्चेति शारीरकसूत्रन्यायाभ्यामित्यर्थः । प्रथम पक्षे कर्तृपरत्वं कल्पनीयमिति - अत्यन्तागतिकबाहुलकर्त्रर्थत्वम् इति वा कर्त्तरि ल्युडाश्रीयते । नन्द्यादित्वं वाऽऽश्रित्य नन्दिग्रहि&amp;rsquo; इत्यादिना कर्त्तरि ल्युः । अत एव च विज्ञानस्य श्रूयते । बुद्धिमात्रस्य हि न कर्तृत्वं सम्भवति । अचेतनेषु हि चेतनोपकरणभूतेषु विज्ञानमयात्प्राचीनेष्वन्नमयादिषु न चेतनधर्मभूतं कर्तृत्वं श्रूयते । अत एव चेतनमचेतनं च स्वासाधारणैर्निलयनत्वानिलयनत्वादिभिर्धर्मविशेषैर्विभज्य निर्दिशद्वाक्यम् &amp;ldquo;विज्ञानं चाविज्ञानं च&amp;rsquo; इति विज्ञानशब्देन तद्गुणं चेतनं वदति । तथाऽन्तर्यामिब्राह्मणे यो विज्ञाने तिष्ठन्&amp;rsquo; इत्यस्य वश्याश्रयणीयमिति भावः । गणान्तर्भाव इति - नन्द्यादिगणे अस्यापठितत्वादिति भावः । प्रत्यक्षानुगुण्यादित्यादि - आत्मनो विज्ञानमयत्वस्य जानामीति प्रत्यक्षसिद्धत्वात्, &amp;ldquo;योऽयं विज्ञानमय&amp;rsquo; इति श्रुतिसिद्धत्वात् विज्ञानं यज्ञं तनुत इत्येतदपेक्षया विज्ञानमयशब्दस्य प्रथमश्रुतत्वेनासञ्जातविरोधित्वात् ज्ञायतेऽनेनेति व्युत्पत्त्या विज्ञानशब्दस्यान्तःकरणपरत्वेपि प्रकृतिप्रत्ययास्वारस्यात्, जीवपरत्वे द्वयोरपि स्वारस्यापरित्यागात् विज्ञानमयशब्दानुरोधेनैव विज्ञानशब्दो नेय इति भावः । चेतनपरत्वादेवेत्यर्थ इति । व्यपदेशाच्च क्रियायामिति सूत्रे विज्ञानं यज्ञं तनुत इति वाक्यस्य जीवकर्तृत्वे प्रमाणतया परैः उपन्यासादिति भावः । बोद्धुरेव हि कर्तृत्वमिति - जानामि करोमीति प्रत्यक्षेण &amp;ldquo;एष हि द्रष्टा श्रोता मन्ता बोद्धा कर्ता विज्ञानात्मा पुरुषः&amp;rsquo; इत्यादिश्रुतिभिः &amp;ldquo;कर्ता शास्त्रार्थवत्त्वात्&amp;rsquo; इत्यादिसूत्रैश्चेत्यर्थः । ननु न कर्तृत्वं चेतनैकान्तम्, अचेतनानामपि कर्तृत्वसम्भवात् &amp;ldquo;शुक्रं यजमानोऽन्वारमत&amp;rsquo; इत्यादिविहितशुक्रान्वारम्भणादौ अस्थियागपक्षे अचेतनानामस्थ्नां स्वातन्त्र्यलक्षणकर्तृत्वासम्भवात् शुक्रान्वारम्भणादिकमकर्तव्यमिति पूर्वपक्षं कृत्वा काष्ठानामपि ज्वलनादौ कर्तृत्वसम्भवेन कर्तृत्वस्य चैतन्यानपेक्षत्वेन अस्थ्नां कर्तृत्वं सम्भवतीति दशमे सिद्धान्तितत्वादित्यभिप्रेत्याशङ्कते - ननु सर्वेषामिति । विज्ञानशब्दास्वारस्यमुभयोरविशिष्टमिति - विज्ञानं यज्ञं तनुते इत्यत्र विज्ञानशब्द इत्यर्थः । नतु विज्ञानमयशब्दगतविज्ञानशब्दे । सिद्धान्ते तत्रत्यविज्ञानशब्दस्य ज्ञप्तिपरत्वेनास्वारस्याभावादिति द्रष्टव्यम् । स च प्रकरणानुवृत्तश्चेदिति - विज्ञानमयात्प्राचीनेष्वन्नमयादिषु इति भाष्ये सर्वेष्वितिपदमध्याहर्तव्यमिति भावः । अनुप्रवेशश्रवणादिति - अनुप्रवेशकर्मत्वश्रवणादित्यर्थः । व्याप्यत्वश्रवणादिति यावत् । आत्मान्तरस्थितिश्रवणादिति - नच &amp;lsquo;स्वे महिम्नि प्रतिष्ठितः, इतिवत् भेदस्यौपचारिकत्वमिति वाच्यम् &amp;ldquo;उभयेपि हि भेदेनैनमधीयते&amp;rsquo; इति सूत्रे विज्ञानशब्दस्य जीवपरत्वमेव, नतु परमात्मपरत्वम् अभेदेभेदोपचारक्लेशस्यानाश्रयणीयत्वादिति परैरेवोक्तत्वादिति द्रष्टव्यम् । सर्वत्र प्रयुक्त्तस्येति - &amp;ldquo;विज्ञानं चाविज्ञानञ्च&amp;rsquo; विज्ञानं यज्ञं तनुते&amp;rsquo; इत्येवम्भूते सर्वत्र वाक्ये प्रयुक्त्तस्य विज्ञानशब्दस्य कर्तृवाचिप्रत्ययान्तत्वे नपुंसके &amp;ldquo;भावे क्त्तः&amp;rsquo; &amp;lsquo;ल्युट् च&amp;rsquo; इतिविहितभावार्थल्युडन्तस्यैव नपुंसकतया तदतिरिक्त्तार्थस्य ल्युडन्तस्य विशेष्यनिध्नतया नपुंसकत्वनियमाभावेनात्मविषयस्य विज्ञानशब्दस्य पुल्लिङ्गत्वापत्तिरिति भावः । श्लोकस्य ज्ञातृपरत्वाभावेपीति - वस्तुशब्दस्येहानुपात्ततया तदभिप्रायेण नपुंसकलिङ्गनिर्देशो न युक्त्तः । अतएव सारस्वत्यां मेष्यां पशुशब्दाभिप्रायेण &amp;ldquo;प्रास्मा अग्निं भरत&amp;rsquo; इति निर्देशो युक्त्त इति पूर्वपक्षं कृत्वा पशुशब्दस्य प्रागनुपात्ततया सारस्वत्याश्च मेष्या वस्तुतस्स्त्ीत्वात् प्रास्या इत्येवं स्त्रीलिङ्गनिर्देशः कर्तव्य इति पूवतन्त्रे नवमे स्थितत्वात् वस्तुशब्दाभिप्रायेण नपुंसकलिङ्गनिर्देशोऽनुपपन्नः, किन्तु &amp;ldquo;अन्योऽन्तर आत्मा विज्ञानमयः&amp;rsquo; इत्यात्मशब्देन प्राङ्िनर्देशात् पुल्लिङ्गनिर्देश एवोचितः, अतो विज्ञानं यज्ञं तनुत इति नपुंसकविज्ञानशब्दे ज्ञप्तेः परामर्श इत्यभ्युपगमेपीत्यर्तः । तन्मयस्तद्विकार इति पदद्वयस्य प्रयोजनमाह - तन्मय इतीति । विरुद्धधर्माध्यासप्रतिपत्त्येति - विरुद्धधर्माश्रयत्वप्रतिपत्त्येत्यर्थः । सहेतुकमविरुद्धमिति - हेयप्रत्यनीकत्वदोषा श्रयत्वयोरविरोधसमर्थनं प्रथमशिरःपरिग्रहं हेतूपन्यासपूर्वकं परमुखेन शङ्कत इत्यर्थः । हेयसम्बन्धप्रतिभासो मिथ्यारूप इति भाष्यं व्याचष्टे- हेयं दुःखं मिथ्याप्रतिभास इति । ननु प्रतिभासो मिथ्यारूप इत्ययुक्त्तम्, साक्षिरूपस्याविद्यावृत्तिरूपस्य वा स्वरूपतस्सत्यत्वेन मिथ्यात्वाभावादित्याशङ्कयाह - भ्रान्तिज्ञानमिति । तत्कार्यदुःखप्रतिभासाश्रयत्वं चैव हि हेयसम्बन्धः इति भाष्यमयुक्त्तम् तथा हि सति दुःखाश्रयात्वस्य हेयसमबन्धरूपत्वं न स्यादित्याशङ्कयात्रत्यस्यैवकारस्य हेयसम्बन्धत्वरूपविशेषणान्विततया तदयोगव्यवच्छेदकत्वमेव नान्ययोगव्यवच्छेदकत्वमित्यभिप्रयन्नाह - न केवलं दुःखमेवेति । &amp;ldquo;क्षणिकस्य यागादेः श्रुतकालान्तरभाविस्वर्गसाधनतोपपत्तये तावत्पर्यन्तस्थायी अपूर्वलक्षणो व्यापारः परिकल्प्यते, न तु विनष्टस्यासत एव यागस्य कार्यजनकत्वमिति वा तस्यैव फलपर्यन्तस्थायित्वमिति वा कल्प्यते तस्य सर्वप्रमाणविरुद्धत्वात्&amp;rsquo; इत्यपूर्वाधिकरणे निर्णीतत्वादिति भाष्याभिप्राय इत्यभिप्रयन्नाह - परिहरतीति । अप्राण्यं प्रसजेदित्यर्थ इति - काकदन्तमीमांसासदृश्यां कर्ममीमांसायां कस्याप्यप्रवृत्त्या मीमांसारूपाङ्गसहकृतस्य च वेदस्याप्रत्यायकत्वात् प्रमितिजनकत्वरूपं प्रामाण्यं न स्यादित्यर्थः । तद्विषयान्तर्गतमिति । ज्ञानार्न्तगत त्वोक्तया विषयान्तर्गतत्वं लक्ष्यत इति भावः । सर्वमितिशेष इति - सर्वज्ञानविषयभूतवस्तुजातं सर्वं यद्येकज्ञानविषयान्तर्गतमित्यर्थः । न हि ज्ञातत्वविशिष्टकारेणेति - एकत्वावस्थस्यैव सर्वत्वाभावादिति भावः । सर्वत्वविशिष्टकारेणेति - सर्वत्मुत्पलमित्यादिग्रन्थस्य सच्छब्दवाच्यस्य ब्रह्मणः स्वव्यतिरिक्त्तनिमित्तान्तरानपेक्षत्वम्, सृष्टिकाले अहमेवानन्तस्थिरत्रसरूपेण बहु स्याम्&amp;rsquo; इत्यनन्यसाधारण सङ्कल्पविशेषः, यथासंकल्पमनन्तविचित्रतत्त्वानां विलक्षणक्रमविशेषविशिष्टा सृष्टिः, समस्तेष्वचेतनेषु वस्तुषु स्वात्मकजीवानुप्रवेशेनैवानन्तनामरूपव्याकरणम्, स्वव्यतिरिक्त्तस्य समस्तस्य स्वमूलत्वम्, स्वायतनत्वम्, स्वप्रवर्त्यत्वम्, स्वेनैव जीवनम्, स्वप्रतिष्ठत्वमित्याद्यनन्तविशेषाः शास्त्रैकसमधिगम्याः प्रतिपादिताः । तत्सम्बन्धितया प्रकरणान्तरेष्वप्यहतपाप्मत्वादिनिरस्तनिखिलदोषतासर्वज्ञतासर्वेश्वरत्वसत्यकामत्वसत्यसङ्कल्पत्वसर्वानन्दकरणनिरतिशयानन्दयोगादयः सकलेतरप्रमाणाविषयाः सहस्रशः प्रतिपादिताः । एवमनन्यगोचरानन्तविशेषविशिष्टप्रकृतब्रह्मपरामर्शितच्छब्दस्य निर्विशेषवस्तुमात्रोपदेशपरत्वम् असङ्गतत्वेनोन्मत्तप्रलपितायेत । त्वंपदञ्च संसारित्वविशिष्टजीववाचि । तस्यापि निर्विशेषस्वरूपोपस्थापनपरत्वे स्वाथरः परित्यक्त्तः स्यात् । निर्विशेषप्रकाशस्वरूपस्य च वस्तुनो ह्यविद्यया तिरोधानं स्वरूपनाशप्रसङ्गादिभिर्न संभवतीति पूर्वमेवोक्तम् । एवञ्च सति समानाधिकरणवृत्तयोः तत् त्वमिति द्वयोरपि पदयोर्मुख्यार्थपरित्यागेन लक्षणा च समाश्रयणीया । अथोच्यत - समानाधिकरणवृत्तानामेकार्थप्रतिपादनपरतया विशेषणांशे तात्पर्यासंभवादेव विशेषणनिवृत्तेर्वस्तुमात्रैकत्वप्रतिपादनान्न लक्षणाप्रसङ्गः । यथा &amp;ldquo;नीलमुत्पलम्&amp;rsquo; इति पदद्वयस्य विशेष्यैकत्वप्रतिपादनपरत्वेन नीलत्वोतपलत्वरूपविशेषणद्वयं न विवक्ष्यते । तद्विवक्षायां हि नीलत्वविशिष्टाकारेणोत्पलत्वविशिष्टाकारस्यैकत्वप्रतिपादनं प्रसज्येत । तत्तु न सम्भवति । न हि नैल्यविशिष्टाकारेण तद्वस्तूत्पलपदेन विशेष्यते, जातिगुणयोरन्योन्यसमवायप्रसङ्गात् अतो नीलत्वोत्पलत्वोपलक्षितवस्त्वेकत्वमात्रं सामानाधिकरण्येन प्रतिपाद्यते । तथा &amp;ldquo;सोऽयं देवदत्तः&amp;rsquo; इत्यतीतकालविप्रकृष्टदेशविशिष्टस्य तेनैव रूपेण सन्निहितदेशवर्त्तमानकालविशिष्टतया प्रतिपादनानुपपत्तेरुभयदेशकालोपलक्षितस्वरूपमात्रैक्यं सामानाधिकरण्येन प्रतिपाद्यते । यद्यपि नीलमित्याद्येकपदश्रवणे प्रतीयमानं विशेषणं सामानाधिकरण्यवेलायां विरोधान्न प्रतिपाद्यते । तथापि वाच्येऽर्थे प्रधानांशस्य प्रतिपादनान्न लक्षणा, अपि तु विशेषणांशस्याविवक्षामात्रम् । सर्वत्र सामानाधिकरण्यस्यैष पक्षविषयसङ्ग्रहविधिविस्ताररूपत्वात्पौनरुक्तयशङ्कापि परिहृता भवतीति भावः । भाष्ये- नहि नैल्यविशिष्टाकारेणेति । इदमुपलक्षणम्, नहि उत्पलत्वविशिष्टाकारेण तद्वस्तुनैल्येन विशेष्यते जातिगुणयोरन्योन्यसमवायप्रसङ्गादित्युत्तरभाष्यानुसारादिति द्रष्टव्यम् । विशेषणान्वये स्फुटेपीति -विशेषणान्वयेऽस्फुटतात्पर्यभावमुदाहरणमुक्तवा स्फुटतात्पर्यभावमुदाहरणान्तरमाहेति पर्यवसितोऽर्थः । तत्र विशेषणान्वयस्यास्फुटत्वादिति - एकस्मिन्नीलत्वदशायामेव उत्पलत्वान्वयादिति भावः । अशक्ये क्वचिद्य्वापाराभावादिति अशक्यविषयकव्यापारस्यैव लक्षणत्वात्, प्रकृते च तदभावान्न लक्षणेति भावः । अशक्यव्यापाराभावमेवोपपादयति - व्यापारविषयांशेपीति । शक्ये व्यापाराभावादितिपाठेशक्यैकदेशे क्वचिद्य्वापाराभावमात्रेण न शक्यांशेपि लक्षणेत्यर्थः । ननु नीलमुत्पल मानयेत्यत्र उत्पले नीलत्ववैशिष्टयप्रतीतिः न समानाधिकरणवाक्यायत्ता अपितु प्रत्यक्षादेवेतिशङ्कां व्युदसितुं भाष्यकृता विन्ध्याटव्यामिति परोक्षोदाहरणमुपन्यस्तमित्यभिप्रयन्नाह - प्रत्यक्षविषयं परो - व्यावृत्तिपरत्वकल्पनं परस्यानुपपन्नमिति भावः । तदसंभवे व्युत्पत्त्यन्तरकल्पनमिति - शक्त्यन्तरकल्पनमित्यर्थः । अनन्यलभ्यस्यैव शब्दार्थतया लक्षणादिलभ्ये शक्त्तेरकल्पनीयत्वात्, अत एव गङ्गापदस्य न तीरे शक्त्तिः कल्प्यते, सैन्धवादौ तु शक्यसम्बन्धाभावान्नानाशक्त्तिमत्त्वमभ्युपेयत इति भावः । बाह्लीक इति - बाह्लीको नाम देशविशेषः । तत्स्थो जनो गोसदृश इत्यर्थः । विशेषणान्तरप्रतिसम्बन्धित्वाद्विलक्षणमित्यर्थ इति - विशेषणान्तरसमबन्धित्वाद्वयधिकरणमित्यतरः । तेन धर्मवैलक्षण्येपि धर्मिभेदासिद्धेः नेदं परानिष्टमिति चोद्यं परास्तमिति वेदितव्यम् । केचित्तु विशेषणान्तरप्रतिसम्बन्धित्वादिति भाष्यस्य विशेषणान्तरेण प्रतिसम्बन्धित्वं यस्य स विशेषणान्तरप्रतिसम्बन्धित्वः, ननु सोऽयं देवदत्त इत्यत्र एकस्य द्वयमिति न्यायेन देशद्वयसंबन्धस्य कालद्वयसंबन्धस्य च परस्परानादरेण वस्तुनिष्ठतयैव प्रतीयमानत्वादन्यतरस्यान्यतरोपाधित्वं कथमित्याशङ्कयाह- वस्तुविशेषणतया निर्दिष्टावपीति । कालोपाध्यन्तराणमिति । गुणक्रियाद्युपाध्यन्तराणामित्यर्थः । देशान्तरसंबन्धितया अतीतस्येति व्याख्येयं पदम् । अतीतत्वं चान्यापेक्षयेति । शब्दप्रयोगाधारकालापेक्षयेत्यर्थः । लोके ह्यतीतकाल इत्युक्त्ते, शब्दप्रयोगकालात् पूर्वकालः प्रतीयते । आगामिकाल इत्युक्त्ते शब्दप्रयोगाधारकालादुत्तरकालः प्रतीयते । वर्तमानध्वंसप्रतियोगित्वस्य वर्तमानप्रागभावप्रतियोगित्वस्य चातीतागामिशब्दार्थत्वात्, वर्तमानकाल इत्युक्त्ते शब्दप्रयोगाधारकालः प्रतीयत इत्यनुभवसिद्धत्वादिति द्रष्टव्यम् । न तु उभयकालानुगतेति । यद्यपीदमप्रसक्त्तप्रतिषेधात्मकं, न ह्यतीतकालसंबन्धी घट इत्युक्त्ते घटापेक्षया घटस्यातीतकालसंबन्धप्रतीतिरस्ति तथापि लोकसिद्धव्युत्पत्तिप्रदर्शनप्रकारोऽयमिति द्रष्टव्यम् । विवक्षितानीति । आनन्दमयाधिकरणसिद्धान्तिनेति शेषः । द्रव्यपर्यन्तत्वं निर्णीतमिति । द्रव्याक्षेपकत्वं निर्णीतमि त्यर्थः । आक्षेपादेव द्रव्यलाभसंभवेऽपि न शक्त्तिरस्तीति निर्णीतम् । अतो गुणमात्रपर्यन्तत्वमुभयत्रानुयायीति भावः । नन्वाकृत्यधिकरणे आकृतिवाचिन एव शब्दा विचारिताः, न तु गुणवाचिनः, अतोऽरुणाशब्दस्य न गुणमात्रपर्यन्तत्वं पूर्वमीमांसायां सिद्धमित्याशङ्कयाह- &amp;ldquo;आक्षिप्तद्रव्ये इति, तत्र चात्र चेति । ननु &amp;ldquo;अस्माकं तु पूर्वपक्षे सिद्धन्ते च द्रव्यपयर्न्तत्वमनुयायीत्यादिग्रन्थेनैव आकृत्यधिकरणसिद्धद्रव्यपयर्न्तत्वोपजीवनेन अरुणाधिकरणप्रवृतेः आविष्कृततया, आकृत्यधिकरणारुणाधिकरणयोर्विचार्यभेदस्य स्पष्टं प्रतीतेगर्तार्थत्वशङ्कायाः कथमुत्थानमिति चेन्न- आकृत्यधिकरणारुणाधिकरणयोः व्युत्पाद्यभेदमजानानस्य एतादृशचोद्यसंभवात् । क्रयस्यैकहायन्यवरुद्धतयेति । नन्वरुणावरुद्धत्वात्क्रयस्य एकहायन्या निवेशो न संभवतीति वैपरीत्यं किं न स्यात् । किञ्चारुणाशब्दोऽयं आकृत्यधिकरणन्यायेन गुणिवाचकः, एकहायनीशब्दः बहुव्रीहितया लक्षकः, ततश्च श्रौतारुणावरुद्धत्वात् एकहायनीलक्षितद्रव्यविशेषे न संभवतीत्येव वक्त्तुं युक्त्तम् । किञ्च एकहायन्यवरुद्धत्वात् पिङ्गाक्ष्या निवेशो न संभवतीत्यपि सुवचम् । खलेकपोतन्यायेन युगपत्प्रवृत्तौ उच्यमानायामन्यतरावरुद्ध इत्युक्त्तेर्निरालम्बनत्वाच्चेति चेत्- उच्यते । यदुक्त्तमरुणावरुदधत्वादेकहायनीनिवेशो न संभवतीति वैपरीत्यं सुवचमिति, तत् सत्यमेव । अन्यतरावरुद्धे अन्यतरस्य निवेशासंभवात्, द्वयोरेकेन वाक्येन विधानासंभवादित्यत्र तात्पर्यात् । यच्चोक्तमरुणाशब्दस्य श्रौतत्वम्, एकहायनीशब्दस्य लाक्षणिकत्वमित्यादि- तन्न । एकहायनीपदस्यापि बहुव्रीहितया निरूढलक्षणात्वेन शक्त्तितुल्यकक्ष्यत्वात् । यत्तूक्त्तं पिङ्गाक्ष्या अपि निवेशो न संभवतीति, तत् तथैव । पिङ्गाक्षीशब्दस्याप्येतदधिकरणे अरुणापदवत् विषयत्वात् । यदुक्त्तं खलेकपोतन्यायेनेत्यादि, तन्न । शाब्दबोधे क्रमिकान्वयबोधस्यैव दर्शनेन खलेकपोतन्यायस्यासंप्रतिपत्तेरिति तात्पर्यात् । आकाङ्क्षोत्थापकचशब्दद्वन्द्वाद्यभावाच्चेति । इदमुपलक्षणम् । आकाङ्क्षोत्थापकचशब्दद्वन्द्वादिसत्त्वे च अरुणाशब्दस्य द्रव्यान्तरत्वप्रसङ्गेन अरुणैकहायनीशब्दयोः सिद्धान्त्यभिमतसामानाधिकरण्यासिद्धितादवस्थ्यापातादित्यपि द्रष्टव्यम् । न च यज्ञेन दानेनेत्यादिवाक्ये च शब्दाभावेऽपि यज्ञदानाद्यर्थविधानवत् अरुणैकहायन्येति कारकद्वयविधानमस्त्विति वाच्यम् । तत्र चशब्दस्याध्याहर्तव्यत्वात् । अत्र चशब्दाध्याहारेऽरुणैकहान्ययोरैक्यासिद्धेश्चशब्दाध्याहारासंभवात् । वस्तुतस्य तु अरुणयेति वाक्ये क्रयस्यापि न विधानम्; &amp;ldquo;तं वै दंशभिः क्रीणाती&amp;rsquo;ति वाक्येन दशभिरित्यंशे &amp;ldquo;वाससा क्रीणाति, हिरण्येन क्रीणाती&amp;rsquo;ति वाक्यप्राप्तसंख्यानुवादरूपेण क्रयविधिसंभवात् अन्यत एव क्रयसिद्धेः । अतो गुणमात्रविधानं सिद्धम् । अत्र प्राप्तक्रयानुवादेनारुणाद्रव्यस्य एकहायनीद्रव्यस्य च विधाने वाक्यभेदप्रसङ्गात् अरुणिमविशिष्टैकहायनीद्रव्यविधानं वक्त्तव्यम् । तच्च न संभवति । कारकविभक्त्तयन्तत्वस्य सामानाधिकरण्यविरोधित्वेनान्यतरविशिष्टस्यान्यतरस्य विधानायोगादिति पूर्वपक्षं कृत्वा, कारकविभक्त्तयन्तत्वस्य च सामानाधिकरण्याविरोधित्वात्, अन्यतरविशिष्टस्यान्यतरस्य क्रयानुवादेन विधानमिति सिद्धान्तवर्णनं भाष्यकृतामभिमतम् । न च सा मानाधिकरण्यवशेनान्यतरविशेषितस्यान्यतरस्य क्रय विधाने, आग्नेयोऽष्टाकपालः&amp;rsquo; इत्यत्रापि सामानाधिकरण्यवशेषितस्यान्यतरस्य द्वन्द्ववाक्यविहितकर्मानुवादेन विधानसंभवात् पौर्णमास्यधिकरणविरोध इति वाच्यम् । यत्र क्रियान्वयात् प्रागेव विधिमनादृत्यैव सामानाधिकरण्येन षष्ठया वा मिथस्संबन्धितया शब्देन प्रतिपादितानि मन्त्रार्थवादादिप्रसिद्धानि, तत्रान्यतरविशिष्टस्यापि प्राप्तकर्मनुवादेन विधिः संभवति । अत एवाभ्युदयेष्टयाम्, &amp;ldquo;येऽणिष्ठास्तान् विष्णवे शिषिविष्टाय शृते चरुम्&amp;rsquo; इत्यादौ शिपिविष्टत्वविशिष्टो विष्णुः प्राप्तानुवादेन विधीयते, प्रसिद्धश्च विष्णुः शिपिविष्टो मन्त्रार्थवादादिषु, नैवमाग्नेयस्याप्याकपालस्य लोकतो मन्त्रार्थवादतो वा प्रसिद्धिरस्ति । एवमेव ह्यध्वरमीमांसायां वार्तिकादौ पौर्णमास्यधिकरणे वर्णितम् । ततश्चारुणैकहायनीद्रव्यस्य लोकप्रसिद्धत्वात्, क्रियान्वयात् प्रागेव सामानाधिकरण्यवशेन मिथस्संबन्धित्वावगमात् आरुण्यविशिष्टैकहायनीद्रव्यं विधीयते । अमुमेवारुणाधिकरणन्यायमवलंब्य, &amp;ldquo;विष्णवे शिपिविष्टाये&amp;rsquo;त्यत्र शिपिविष्टत्वविशिष्टो विष्णुः प्राप्तानुवादेन विधीयत इति मीमांसकप्रवादोऽपि । अत एव ;&amp;ldquo;तं वै दशभिः क्रीणाती&amp;rsquo;ति वचनमप्युपपद्यते। मीमांसकमतानुसारेणारुणिमगुणस्यपि पृथ्क्साधनत्वे साधनानामेकादशत्वसिद्धया, दशत्वसंख्यातिरेकात् दशभिरिति वादो नोपपद्यते, द्रव्यमात्राभिप्राया दशत्वसंख्येत्याश्रयणं च क्लिष्टम् । अत एव &amp;ldquo;चतुरो मुष्टीन् निर्वपती&amp;rsquo;त्यत्र अध्वरमीमांसकमते चतुस्संख्याया मुष्टिद्रव्यानादरेण, अरुणिम्नः क्रयान्वयवत् निर्वापक्रियान्वये संख्यया कर्मभेदप्रसङ्गः । न चेष्टापत्तिः । चतुर्मुष्टिनिर्वापस्य एकपदार्थत्वात् चतुर्मुष्टिंनिर्वापेणानुसमयः, न तु तदवयवेनैकैकमुष्टिनेति पाञ्चामेकाधिकरणविरोधप्रसङ्गादिति वदन्ति । भाष्ये सामानाधिकरण्येनान्वयदूषणानुक्त्तौ हेतुमाह- स किं पदयोरित्यादिना । स इत्येनेन च भाष्यस्थपूर्ववाक्यस्थैकहायन्यन्वयनियमः परामृश्यते । न तु टीकस्थः क्रयान्वयद्वारा एकहायन्यन्वय इत्यर्थः परामृश्यते । तथात्वे तावत् पदद्वयसामानाधिकरण्येन एकहायन्यन्वयनियमः, &amp;ldquo;न&amp;rsquo; इत्युत्तरग्रन्थस्याप्रसक्त्तप्रतिषेधत्वापातात्; परस्परसंबन्धानादरेण क्रयान्वयानन्तरम्; आर्थिकस्य परस्परान्वयस्यैव क्रयद्वारा एकहायन्यन्वयरूपत्वात्; सामानाधिकरण्यस्य च तद्विरुद्धत्वादिति द्रष्टव्यम् । पृथक्करणवाचीति । परस्परैक्यानापन्नकरणवाचीत्यर्थः । वाक्यभेदे सति स्ववाक्यस्थत्वाभावादिति । ननु वाक्यभेदे सत्यपि तच्चारुणयेत्न्यध्याहृततत्पदेन एकहायनीमात्रान्वयसिद्धया प्रकरणिकसर्वद्रव्यान्वयासिद्धिरिति चेन्न । पूर्वपक्षे एकहायनीसाध्यक्रयस्यापि वाक्यान्तरगतत्वाविशेषात्; बुद्धिस्थत्वमात्रस्य एकहायनीसाध्यक्रय इव वासःप्रभृतिसाध्यक्रयेऽपि सत्त्वात्; अत्यन्तसन्निधानस्य चाप्रयोजकत्वात्; वाक्यभेदाश्रयणे महाप्रकरणेन सर्वान्वयित्वसंभवे तत्पदाध्याहारस्याप्रामाणिकत्वाच्चेति भावः । न च तच्चेत्यध्याहारे अरुणयेत्यस्य कथमन्वय इति वाच्यम् । अरुणयेति तृतीयया प्राकरणिककरणद्रव्याण्यनूद्य तत्रारुण्यं विधीयते । तत्र चावान्तरप्रकरणमात्राश्रयणे वासःप्रभृतिक्रयसाधनेष्वष्यारुण्यसिद्धिः, महाप्रकरणाश्रयणे यजमानादिप्राकरणिकसर्वद्रव्यनिष्ठत्वमारुण्यस्य सिद्धयतीति द्रष्टव्यम् । विशेषणविशेष्यभावः प्रातिपदिकावसेय इति । आकृत्यधिकरणन्यायेनारुणाशब्दो द्रव्यपर्यन्तवाचीत्यर्थः । विशेष्यैक्यं सामानाधिकरण्यावसेयमिति । समानविभक्त्तिलक्षणश्रुतिगम्यमित्यर्थः । कारकविभक्त्तेः समानविभक्त्तित्वाकारेण विशेष्यैक्ये शक्त्तेरेवाभ्युपगमात्, न तु पूर्वतन्त्र इव पदद्वयसामानाधिकरण्यरूपपदान्तरसमभिव्याहारलक्षणवाक्यावसेय इति मन्तव्यम् । क्रयान्वयो वाक्यावसेय इति । ननु कारकविभक्त्तित्वाकारात् क्रयान्वयबोधनम्, एकवचनत्वाद्याकारात् संख्यान्वयबोधनम्, समानविभक्त्तित्वाकारात्, परस्परान्वयबोधनमिति वदतः सिद्धान्तिनो मते क्रियाकारकसंबन्धस्यापि विभक्त्तिलक्षणश्रुतिगम्यत्वेन श्रौततया कथं वाक्यगम्यत्वम् । अध्वरमीमांसकैरपि क्रियाकारकसंबन्धस्य श्रौतत्वाभ्युपगमादिति चेत्- सत्यं क्रियाकारकसंबन्धः श्रौतः, विभक्त्तयाक्यश्रुतिगम्यत्वात् । अथापि क्रयाख्यक्रियाविशेषान्वयप्रतीतेः क्रीणातिपदसमभिव्याहारलक्षणवाक्यगम्यत्वात् तथोक्तमिति द्रष्टव्यम् । यद्वा क्रयान्वयो वाक्यावसेय इत्यस्यायमर्थः- कारकविभक्त्तिलक्षणश्रुतिगम्य कारकसंबन्धविशिष्ट क्रयविधानमेव वाक्यकृत्यमिति । अयं भावः- यद्युभयत्र विधिव्यापारः स्यात्, तदा विध्यावृत्तिलक्षणो वाक्यभेदः स्यात् । इह तु विभक्त्तिश्रुतिसमर्पितारुणिमगुणाश्रयद्रव्याभिन्नैकहायन्यन्वयविशिष्टे क्रये विहिते, तद्विशेषणानामाक्षेपत एव विधानसिद्धेर्न विध्यावृत्तिलक्षणो वाक्यभेद इति । द्वारान्वयद्वार्यन्वयरूपार्थयोरिति । गुणस्य हि क्रयान्वये गुणपरिच्छिन्नं द्रव्यं द्वारम् । ततश्च द्वारिणो गुणस्य द्वारभूतद्रव्यान्वयस्य क्रयान्वयस्य च बोध्यत्वाद्वाक्यभेदप्रसङ्ग इत्यर्थः । भाष्ये सर्वविशेषणविशिष्टोऽर्थः एक इति ज्ञापयित्वेति । नन्वरुणिमाश्रयद्रव्याभिन्नत्वेन प्रतीताया एकहायन्याः क्रयसंबन्धे खलेकपोतन्यायेनारुणायाः क्रयसंबन्धो न स्यात् । न चेष्टापत्तिः । तथा हि सति &amp;ldquo;चतुरो मुष्टीन्निर्वपति&amp;rsquo; इत्यत्र मुष्टीनामेव चतुस्संख्यापेक्षया विशेष्यत्वेन प्राधान्यात् मुष्टीनामेवानुग्राह्यत्वेन संख्याया एव बाधप्रसङ्गेन संख्यामुष्टयधिकरणविरोधापत्तेः । तथाहि- वाजपेये श्रूयते, &amp;ldquo;बार्हस्पत्यो नैवारः सप्तदशशरावश्चरुर्भवती&amp;rsquo;ति । अस्ति च प्रकृतौ, &amp;ldquo;चतुरश्चतुरो मुष्टीन्निर्वपती&amp;rsquo;ति । तत्र न मुष्टीनां द्वितीयाश्रुतिबलात् निर्वापसंस्कार्यत्वमुपपद्यते । निर्वापसंस्कृतानां मुष्टीनां भूतभाव्युपयोगाभावेन चतुसंस्ख्याया मुष्टिभिश्च निर्वापः कर्तव्य इति तस्याथर् इति सिद्धम् । ततश्च चतुस्संख्या मुष्टिद्रव्यं च इह चोदकप्राप्तम् । तत्र चतुर्भिर्मुष्टिभिः सप्त दशशरावपरिमाणश्चरुः दसंपादयितुं न शक्य इति अर्थवशाद्बाधेऽवश्यंभाविनि तत्र एकबाधेनोपपत्तौ, नोभयबाधनं युक्त्तम् । तस्मात् संख्यामुष्टयोरन्यतरबाधे कर्तव्ये संख्याया द्रव्याङ्गत्वात् प्रधानस्य मुष्टिद्रव्यस्यानुग्रहः, संख्यायास्तु बाध इति पूर्वपक्षं कृत्वा न संख्याया मुष्टयङ्गत्वम्; संख्याया मुष्टिसंबन्धस्य सामानाधिकरण्यलक्षण वाक्यबोध्यत्वात् निर्वापक्रियान्वयस्य द्वितीयाश्रुतिगम्यत्वात् वाक्यगम्यमुष्टिद्रव्यसंबन्धपरित्यागेन संख्याया अपि श्रुत्या निर्वापक्रियान्वय इति द्वयोरपि निर्वापाङ्गत्वमिति संख्यामुष्टयोः परस्परविशेषणविशेष्यभावाभावात् द्वयोरपि साम्ये सिद्धे, संख्यायाः प्रक्रमश्रुतत्वेन प्रबलतया मुष्टीनामेव बाध इति सिद्धान्तितम् । तद् भज्येत भवन्मते । संख्याविशेषितमुष्टीनामेव क्रियान्वयित्वात् । ननु नास्माकं मते अनुपपत्तिः, विभक्त्तिबलेन चतुर्भिरभिन्नानां मुष्टीनां मुष्टिभिरभिन्नानां चतुर्णां च क्रियान्वयोऽस्तु । ततश्चोभयोरपि क्रियान्वयित्वाविशेषात् समप्राधान्यं सिद्धयति । परस्पराभिन्नानां क्रियान्वयमात्रं हि नस्सिषाधयिषितम्, न तु द्रव्यवाचिपदस्य विशेष्यवाचित्वं गुणवाचिपदस्य विशेषणवाचित्वमित्यपि संरंभ इति चेन्न- द्रव्यगुणवाचिपदयों सन्निधाने द्रव्यवाचिपदस्य विशेष्यत्वम्, गुणवाचिनो विशेषणत्वमित्यस्यलोकसिद्धत्वेन अप्रत्याख्येयत्वात् । अन्यथा नीलोत्पलमित्यत्र नीलपदस्य विशेष्यतापत्तेः; ततश्च परस्पराभिन्नत्वेन प्रतीतयोश्चतुस्संख्याश्रयमुष्टिद्रव्ययोः खलेकपोतन्यायेन निर्वापक्रियान्वये, द्वयोरपि, समत्वात् तत्र चतुस्संख्याश्रयद्रव्यस्य प्रक्रमश्रुतत्वेन प्रबलत्वात् चतुस्संख्याश्रयानुग्रहेण मुष्टिबाध एव न्याय्यः । नन्वेवमपि मुष्टिद्रव्याभिन्नचतुस्संख्याश्रयद्रव्यस्यैव निर्वापक्रियाङ्गत्वात्, मुष्टिद्रव्यबाधे तदभिन्नचतुस्संख्याश्रयद्रव्यस्यैव बाधिततया कथं मुष्टिद्रव्यबाधेन संख्यानुग्रह इति चेन्न- चतुस्संख्याश्रयद्रव्यस्यैव बाधिततया कथं मुष्टिद्रव्यबाधेन संख्यानुग्रह इति चेन्न- चतुस्संख्याश्रयद्रव्यमङ्गम्, तद्धो मुष्टिद्रव्याभेदः । तत्र मुष्टिद्रव्याभेदस्यासंभवात् त्यागेऽपि संभवतश्चतुस्संख्याश्रयद्रव्यस्यधर्मिणः त्यागायोगात् । अत एव &amp;ldquo;गुणलोपे च मुख्यस्ये&amp;rsquo;ति दाशमिकाधिकरणे (10-2-27.) पवमानेष्टिषु, &amp;ldquo;अग्निहोत्रहवण्या हवीषि निर्वपती&amp;rsquo;ति चोदकप्राप्तो निर्वापः कर्तव्यो न वेति संशयेययाऽग्निहोत्रं हुतम्, साऽग्निहोत्रावणीति पवमानेष्टयुत्तरभाव्यग्नहोत्रानन्तभाविन्या अग्निहोत्रहवण्याः पवमानेष्टिवेलायामसंभवात्, तत्साधनको निर्वाषो न कर्तव्य इति पूर्वपक्षं कृत्वाअग्निहोत्रहवण्यास्तदानीमसंभवात्तत्राङ्गयुक्त्तनिर्वापस्य कर्तुमशक्यत्वेऽपि अग्निहोत्रहवणीरूपाङ्गत्यागेन संभवतः केवलस्य निर्वापस्य संभवादङ्गानुरोधेनाभ्गिनः प्रधानस्य त्यागो न युक्त्त इति निर्वापः कर्तव्य इति सिद्धान्तितम् । तद्वदेव बार्हस्पत्यचरौ चतुस्संख्याश्रये मुष्टिद्रव्याभेदस्यासंभवतस्त्यागेऽपि चतुस्संख्याश्रयस्य त्यागोऽनुचित इति भावः । । अन्यं तु, &amp;ldquo;नन्वेकपदस्यकारकविभक्त्ति&amp;rsquo;रित्यारभ्य टीकायां क्रियान्वयसंख्यान्वययोरविलंबितप्रतीतिकत्वम्, परस्परान्वयस्य तु पदान्तरपरामर्शसापेक्षत्वेन विलम्बितत्वमिति दर्शयिष्यमाणतया परस्परान्वयानादरेणैवाध्वरमीमांसकवत् खलेकपोतन्यायेन क्रियासंबन्ध एवाभ्युपेयते । इयांस्तु विशेषः- अध्वरमीमांसकमते क्रियान्वयानन्तरमर्थो द्रव्यगुणसंबन्धः, अस्माकं तु - शाब्दः परस्पराभेदान्वय इति । ननु परस्परान्वयप्रतीतेः पदान्तरपरामर्शसापेक्षतया विलम्बप्रतिपादकस्याग्रिमटीकाग्रन्थस्य, &amp;ldquo;विशिष्टोऽर्थ एक इति ज्ञापयित्वा तस्य क्रियासंबन्धाभिधानमविरुद्धम्&amp;rsquo; इति भाष्यग्रन्थेन विरोध इति चेन्न- तस्य विरोधस्य टीका कृतैव समाधास्यमानत्वादिति वदन्ति । प्राबल्यदौर्बलयहेतुरिति । बाध्यबाधकभावहेतुरित्यर्थः । अयं भावः- अविलम्बितं प्रबलमित्यप्यस्तु; विलम्बितं दुर्बलमित्यप्यस्तु; अथापि न हि प्रबलं प्रबलमित्येव दुर्बलस्य बाधकम्; अपि तु सति विरोध इति । अविरुद्धार्थैकत्वमिति । नीलं श्वेतं चानयेत्यादावपि समानविभक्त्तेरैक्याबोधकत्वादविरुद्धार्थैक्यमुक्त्तमिति द्रष्टव्यम् । अन्योन्यसमवायप्रसङ्गहेतुत्वादिति । ननु, &amp;ldquo;विशिष्टमुपस्थाप्य विशिष्टोऽर्थ एक इति ज्ञापयित्वे&amp;rsquo;त्यस्य विशेषणानां अन्योन्यैक्यप्रसङ्गोत्थापकत्वमेव; नान्योन्यसमवायप्रसङ्गोत्थापकत्वमिति चेत्- सत्यमैक्यप्रसभ्गस्यैवोत्थापकत्वम् विशिष्टमुपस्थाप्येत्यत्र एकविशेषणविशिष्टे विशेषणान्तरविशिष्टमुपस्थाष्येत्यपि प्रतीयत इत्यभिप्रेत्य एवमुक्त्तमिति द्रष्टव्यम् । तावन्मात्राभिप्रायत्वशङ्का चेति । करणकारकविभक्त्यन्तत्वमात्रस्य सामानाधिकरण्याभिप्रायकत्वशङ्केत्यर्थः । कृत्यत्रयस्येति । विशिष्टत्वप्रतीतिविशिष्टैक्यप्रतीतिक्रियान्वयप्रतीतिरूपकृत्यत्रयस्यापि उक्त्तरीत्या वाक्यार्थप्रतीतिरूपत्वेन वस्तुतः एकत्वेन क्रमाभावाद्विशिष्ष्टार्थत्वतदैक्यक्रियान्वयानां परामर्शदशायां क्रमेणा परामर्शसंभवात् तदभिप्रायेण ल्यबन्तोक्तिरित्यर्थः । एतेन अन्वयबोधस्य युगपद्भावित्वे वाक्यात् श्रुतेः प्राबल्यम् । तत्राप्येकपदश्रुत्यपेक्षया एकप्रत्ययश्रुतेः प्राबल्यम् । अतएव सोमेन यजेतेत्यादौ लिङर्थभावनायां समानपदोपात्तधात्वर्थस्यैव करणत्वेनान्वयः, न भिन्नपदोपात्तसोमलतादेः, तथा पशुना यजेतेत्यत्र एकत्वसंख्याया एकप्रत्ययोपात्तकरणकारकशेषत्वमेव, न त्वेकपदोपात्तपश्वङ्गत्वमित्यादि व्याकुप्येत, श्रुतिवाक्यबलाबलयोः प्रतीतिविलम्बाविलम्बप्रयुक्त्तत्वादिति शङ्का पराकृतापरामर्शटशावर्तिविलम्बाविलम्बावादाय प्राबल्यदौर्बल्योपपत्तेरिति तात्पर्यात् ;। केचित्तु, &amp;ldquo;विशिष्टोऽर्थ एक इति ज्ञापयित्वा, तस्य क्रियासंबन्धाभिधानमविरुद्धम्, अनेकविशेषणविशिष्टं प्रतिपन्नं युगपत्क्रियायामन्वेति&amp;rsquo; इत्यादिक्रमप्रतिपादकभाष्यस्वारस्यात् मीमांसाविरोधात् वाक्यार्थबोधयौगपद्यप्रदर्शकस्य टीकावाक्यस्यैवान्यपरत्वं वर्णनीयमित्याहुः । असाधारणार्थ च व्युदस्यतीति । &amp;ldquo;यत् पुनः क्रयस्यैकहायन्यवरुद्धतये&amp;rsquo;त्यादिना वक्ष्यमाणार्थोऽसाधारणार्थ इति ध्ये यम् । तदभ्युपगम्येति । उपात्तद्रव्यकवाक्यस्थत्वस्य गुणमात्रपर्यन्तत्वप्रयोजकत्वमभ्युपगम्य, तदपवादकतया पराभिमतस्य सामानाधिकरण्यस्य सत्त्वान्न गुणमात्रपर्यन्तत्वमिति दूषयतीत्यर्थः । असमानाया विभक्त्तेर्निर्देश इति । असमानायाः सुब्विभक्त्तेर्निर्देश इत्यर्थः । ततश्च श्वेतो धावतीत्यत्र तिङोऽपि विभक्त्तितया असमानविभक्त्तिनिर्देशसत्त्वात् केवलगुणाभिधायित्वप्रसङ्ग इति चोद्यस्यनावकाश इति ध्येयम् । विशेष्यवाचिभागशब्देनेति । ततश्च विशेष्यवाचिशब्देनासमानविभक्त्तिनिर्देश एव केवलगुणमात्रवाचित्वे प्रयोजकः । ततश्च पटशब्देनासमानविभक्त्तिनिर्देश एव केवलगुणमात्रवाचित्वे प्रयोजकः । ततश्च पटशब्देनासमानविभक्त्तिनिर्देशोऽप्रयोजक इति भावः । यथा त्वत्पक्ष इति । गुणमात्रापवादकभागशब्दसामानाधिकरण्यबलेन धर्मिपयन्तत्वेऽप्युपात्तद्रव्यकवाक्यस्थत्वस्य गुणमात्रवाचित्वप्रयोजकत्वस्य उत्सृष्टस्य यथा न हानिरित्यर्थः । ननु कल्पनागौरवं भाष्ये कुतो न कण्ठोक्तमित्यत आह- इदमर्थसिद्धमितीति । अध्वरमीमांसकेैरेवं पूर्वपक्षः कृतः । अरुणाशब्दोऽयामाकृत्यधिकरणन्यायेन गुणवचन एव; न द्रव्यवचनः । तत्रारुणाशब्देन गुणपरिग्रहे अमूर्तस्य गुणस्य क्रयसाधनत्वं न संभवतीति तदनुपपत्त्या लक्षणया द्रव्यपरिग्रहेऽपि अरुणाशब्देन लक्षणया एकहायनीद्रव्यं विधीयते, द्रव्यान्तरं वा । न तावदेकहायनीद्रव्यं लक्षणया विधीयते । एकहायनीपदेन श्रुत्यैव विहितस्य एकहायनीद्रव्यस्यारुणापदेन पुनर्विधानायोगात् । न च तदतिरिक्त्तम्; श्रुतैकहायन्यवरुद्धतया लक्षितद्रव्यान्तरविधानायोगादिति । तदेतदनुभाषते- भाष्ये यत्पुनरिति । भाष्ये तदाश्रयगुणाभिधानेनेति । तदाश्रयगुणद्वारा गुण्यभिधायितया गुणिनोऽपि वाच्यत्वेन, श्रुतैकहायन्यवरुद्धे अरुणापदलक्षितस्य निवेशो न संभवती&amp;rsquo;त्युक्त्तेरयुक्त्तत्वादिति भावः । टीकाग्रन्थोऽप्येवमेव योजनीयः । वाक्यैकत्वे कथंचित्सम्भवतीति । अमूर्तस्यापि गुणस्य द्रव्यपरिच्छेदमुखेन क्रयसाधनत्वसंभवेन क्रये एव करणतयान्वयसंभवेन एकवाक्यत्वसंभवादित्यर्थः । निर्विशेषवादिन इत्येतावता पर्याप्तत्वेऽपीति । लघुत्वात् तथैव निर्देष्टुं शक्यत्वेऽपीत्यर्थः । द्वारद्वारिभावविपर्ययेति । त्वंशब्दस्य जीवद्वारा परमात्माभिधायित्वे तच्छब्दस्य वा परमात्मद्वारा जीववाचित्वं किन्न स्यात् इति शङ्कानिरासाथर्श्चायमारम्भ इत्यर्थः । ततश्च समर्थितस्य पुनस्समर्थनं व्यर्थमिति चोद्यं निरस्तमिति ज्ञेयम् । तत्त्वंपदसामानाधिकरण्येति । सामानाधिकरण्यबलात् तत्त्वंपदावगतविशेषणानां स्वीकार्यत्वात् प्रवृत्तिनिमित्तत्यागे सामानाधिकरण्यभङ्गप्रसङ्गादिति भावः । सद्वारकमवसीयत इत्यनुसन्धेयमिति । नामरूपभाक्त्वमिति शेषः । अद्वारकश्च गुणान्वय इति । किञ्चिद्ज्ञत्वादिगुणानां सद्वारकत्वम्; सर्वज्ञत्वादिगुणानां त्वद्वारकत्वमिति भावः । जगदाकारकथनमिति । &amp;ldquo;देवादिविचित्रसंस्थानसंस्थित&amp;rsquo; इति जगदाकारकथनं वक्ष्यमाणचिदचिदंशविभागाथर्मिति योजना । ततश्च विचित्रसंस्थानसंस्थिते जगतीति निमित्तसप्तमी । विचित्रसंस्थानसंस्थितजगन्निर्माणार्थमित्यर्थ इति भावः । जीवकर्तृकप्रवेशव्यावृत्यर्थमिति । परतन्त्रिजीवकर्तृकप्रवेशाद्वैलक्षण्यसिद्धयर्थमित्यर्थः । स्वरपयर्न्तेष्विति । देवाद्याकारसंघातेषु स्वपयन्तेष्वेन नामरूपे व्याकरोत्, न तु संघातमात्र इति भावः । ल्यबन्तनिर्दिष्टानामिति । सृष्ट्वानुप्रविश्येति प्राङ्निर्दिप्यानामित्यर्थः । स्वं रूपं च स्वरूपमिति पाठः । स्वरूपशब्दविग्रहवाक्यस्य तादृशस्यैवोचितत्वात्, स्वशब्देन शरीरी ईश्वर उच्यत इति वक्ष्यमाणत्वाच्च । स्वयंरूपं चेति पाठे विग्रहवाक्यसमानाथर्कं वाक्यान्तरमिति द्रष्टव्यम् । अस्मद्वाचित्वे सति हीति । यद्यपि मयेत्येकवचनानुसारात्, &amp;ldquo;मद्वाचित्वे सति ही&amp;rsquo;त्येव वक्त्तुचितम्तथाप्यस्माच्छब्दार्थवाचित्वमस्तीति तथा व्यवहृतमिति द्रष्टव्यम् । नन्विदं सर्वमित्यत्र सर्वशब्दस्यासंकोचेन चेतनाचेतनपरत्वे विवदमानं प्रति इदं सर्वमिति निर्दिष्टचेतनाचेतनवस्तुद्वयमिति सिद्धवत्कृत्य भाष्ये निर्देशोऽनुपपन्न इत्याशङ्कयाऽह- असङ्कोचोऽभिप्रेत इति । सर्वशब्दसंकोचे हेत्वभावादित्ययमर्थोऽभिप्रेत इति भावः । नन्वसंकोचस्य स्वतःप्राप्तत्वे, &amp;ldquo;इदं सर्वमसृजत यदिदं किञ्च, तत्सृष्टा तदेवानुप्राविशत्&amp;rsquo; इत्येतावति वक्त्तव्ये, &amp;ldquo;तदनुप्रविश्य सच्च त्यच्चाभव&amp;rsquo;दिति वाक्यं किमर्थमित्याशङ्कय, सर्वशब्दासङ्कोचदार्ढ्यार्थमित्याह- तदनुप्रविश्येत्यादि । पूर्वमुदाहृतेति अत्राभिप्रेतेति । अत्राभिप्रेतापि नोदाहृतेति भावः । परमविशेष्यवाचीति । विशेष्यविशेष्यवाचीत्यर्थः । गुणवाचिशब्दानां न तद्गतजातिवाचित्वमिति शङ्कितुरभिमानः । स्वतःप्राप्तत्वं विवक्षितमिति । यदपृथक्सिद्धम्, तदपृथक्प्रतीतिकमित्युत्सर्गसिद्धमिति भावः । ततश्चात्मशरीरयोः परस्परेण विनापि भासमानत्वेऽपि न दोष इति भावः । सहोपलंभनियमादेरिति । मत्वर्थीयप्रत्ययनिरपेक्षसामानाधिकरण्ये सहोपलम्भनियमैकसामग्रीवेद्यत्वादिकमेव प्रयोजकम्, शरीरात्मनोश्चातथात्वान्न मत्वर्थीय प्रत्ययनिरपेक्षसामानाधिकरण्यमित्यादिचोद्यतत्परिहारक्रमौ तत्रैव द्रष्टव्यावित्यर्थः । प्राणमयपर्यायस्थशारीरात्मशब्दो मनोमयपर इति । एष इति पदं वक्ष्यमाणपरम् । यः पूर्वस्यान्नमयस्य शारीर आत्मा प्राणमयः तस्य वक्ष्यमाणो मनोमयः शारीर आत्मेति वाक्यार्थोऽभिप्रेतः । इदमुपलक्षणम्, योऽयं प्रणमयः एषः तस्य पूर्वस्यान्नमयस्य शारीर आत्मेति परोक्तरीत्यन्तरस्यापीति द्रष्टव्यम् । परमात्मशरीरत्वमर्थादवगम्यत इत्यर्थ इति । नन्वात्मन आकाशः संभूत इत्यत्रात्मशब्दनिर्देशादेव वक्ष्यमाणान्नमयाद्यात्मत्वावगतौ तयैव रीत्या प्राणमयादीन् प्रत्यपि आत्मत्वमवगम्यत इति प्राणमयपर्याये &amp;ldquo;तस्यैष एव शारीर आत्मे&amp;rsquo;त्यात्मत्वप्रतिपादनं मुधेति चेन्न- &amp;ldquo;तस्माद्वा एतस्मादन्नरसमयादन्योऽन्तर आत्मा प्राणमयः&amp;rsquo; इति प्राणमये आ्रत्माब्दप्रयोगात् प्राणमये अन्यशरीरत्वं न प्रतीयेत इति प्राणमयस्य, &amp;ldquo;आत्मन आकाशः संभूतः&amp;rsquo; इति आकाशादिकारणत्वेन निर्दिष्टस्यात्मनश्च शरीरात्मभावप्रतिपत्त्यर्थम्, तस्यैष एवेति निर्देशस्यार्थवत्त्वात् । नचैवमन्नमयेऽपि, अयमात्मेति निर्देशात् आत्मन आकाशः संभूत इति निर्दिष्टयात्मापेक्षया शरीरत्वं न प्रतीयेतेति वाच्यम्- तत्र अयमात्मेति आत्मशब्दस्य मध्यकायवाचित्वेन शरीरत्वप्रतिपत्त्यविरोधात् । ननु &amp;ldquo;स वा एष पुरुषोऽन्नरसमय&amp;rsquo; इत्यारभ्य प्रवृत्तो हि श्रुतिवाक्यसन्दर्भः, सत्यं ज्ञानमिति मन्त्रवर्णप्रतिपाद्यस्य ब्रह्मणः, व्याचष्ट इति सिद्धान्तेऽभ्युपगम्यते । तत्रान्नमयप्राणमयमनोमयविज्ञानमयान्तरत्वं प्रतिपिपादयिषितम् । तत्र विज्ञानमयशब्दितजीवान्तर्यामीत्यस्यार्थस्य सिद्धत्वेन सर्वान्तरत्वस्य सिद्धतया, &amp;ldquo;तस्माद्वा एतस्माद्विज्ञानमयादन्योऽन्तर आत्मानन्दमय&amp;rsquo; इत्युपक्षेपो व्यर्थः । प्रत्युत आनन्दमयलक्षणतत्त्वान्तरबुद्धिजनकतया विपरीत एव । न च मन्त्रवर्णादिनिर्दिष्टस्यान्नमयादिजीवपर्यन्तान्तर्यामित्वेऽवगतेऽपि तस्य प्रियमोदादिमत्त्वबोधनार्थं तत्पर्यायारम्भ इति वाच्यम् तथापि &amp;ldquo;तस्यैष एव शारीर आत्मे&amp;rsquo;ति विज्ञानमयपर्यायगतवाक्यानन्तरम् &amp;ldquo;तस्य प्रियमेव शिर&amp;rsquo; इत्यादि कथ्यताम्; न तु, तस्माद्वा एतस्माद्विज्ञानमयादन्योऽन्तर आत्मानन्दमय&amp;rsquo; इतीति चेत् उच्यते । &amp;ldquo;तस्माद्वा एतस्माद्विज्ञानमयादन्योऽन्तर आत्मानन्दमय&amp;rsquo; इत्यनुक्त्तौ &amp;ldquo;विज्ञानं ब्रह्म, चेद्वेद तस्माच्चेन्न प्रमाद्यति, शरीरे पाप्मनो हित्वा सर्वान् कामान् समश्नुत&amp;rsquo; इति विज्ञानमयपर्यायगतश्लोकश्रवणात् तत्रैव परमात्मत्वप्रतीतिः स्थिरा स्यात् । &amp;ldquo;तस्यैष एव शारीर आत्मा&amp;rsquo; इति निर्देशोऽप्यनन्यात्मत्वप्रदर्शनार्थ इति प्राप्नुयादित्तः, &amp;ldquo;तस्माद्वा एतस्माद्विज्ञानमयादन्योऽन्तर आत्मानन्दमय&amp;rsquo; इति निर्दिष्टमिति न दोषः । व्युदासायेति । व्युदासायापीत्यर्थः । सुखप्रतिसंबन्धितयेति । दुःखस्य विरोधित्वेन सुखप्रतिसंबन्धितया, सुखस्य प्राचुर्ये तद्विरोधिदुःखाल्पत्वं सहचरित तया शीघ्रमुपस्थितं भवति । अतः तदेव प्रतियोगीति भावः । तद्व्यावृत्त्यर्थं प्रथमतरमितीति । प्रथमं धियमारोहतीत्युक्त्ते प्राचुर्यरूपार्थस्य विकारार्थापेक्षया प्राथम्याभावेऽपि अवयवरूपार्थापेक्षया प्राथम्यस्य सत्त्वात् तद्वैलक्षण्यसिद्धर्थं प्रथमतरमित्युक्त्तमित्यर्थः ॥ 13 ॥भाष्ये प्रयोगप्रौढ्या चेति । प्राप्तमिति शेषः । लिङ्गबाध्यमिति । अर्थसामर्थ्यरूपलिङ्गबाध्यमित्यर्थः । अर्थविरोधबाध्यमिति यावत् । अर्थान्मयट्प्रत्ययस्येति । अस्वार्थिकमयट्प्रत्ययस्येत्यर्थः । प्राचुर्येण सह संबन्धमभिदधातीति । प्राचुर्यञ्च संबन्धञ्चाहेत्यर्थः । अन्नमयो यज्ञ इत्युक्त्ते अन्नप्राचुर्यस्य, अन्नयज्ञयोस्संबन्धस्य च प्रतीतेः, तत्प्रकृतवचने मयडित्यत्र, &amp;ldquo;प्रकृतं प्राचुर्येण प्रस्तुतमुच्यते अत्रेति प्रकृतवचनम्; सप्तम्यर्थे प्रत्ययः&amp;rsquo; इत्युक्त्तेरिति भावः । कृत्स्नमुख्यार्थहानादपीति । स्वार्थिकत्वपक्षे कृत्स्नमुख्यार्थहानमित्यभिप्रायः । प्राचुर्यविशिष्टाधाराधेयभावसंबन्धवाचिमयट्प्रत्ययस्य केवलसंबन्धवाचित्वे लक्षणा अवर्जनीयेत्यङ्गीकृत्याह- यद्वा प्राणाख्येति । स्वार्थिकत्वरूपानर्थक्याश्रयणापेक्षया मयट्प्रत्ययस्य संबन्धमात्रलक्षणापि ज्यायसीति भावः । तद्वयाहतमिति । तत्प्राचुर्यतदल्पत्वयोर्विरोधादिति भावः । यदि विजातीयमिति । यदि विजातीयाल्पत्वमित्यथर्ः । एवमुत्तरत्रापीति द्रष्टव्यम् । अन्याश्रयमपि सजातीयं विजातीयं वेत्यत्र विजातीयमिति पक्षः संभावनामात्रेण आशङ्कय निरस्तः । ब्राह्मणप्रचुरोऽयं ग्राम इत्यादौ ग्रामान्तरे ब्राह्मणाल्पत्ववत् ग्रामान्तरे शूदाल्पत्वस्याप्रतीतेरिति द्रष्टव्यम् । एतेन मयटः प्राचुर्यार्थकत्वपक्षेऽपि; जीवस्यैवानन्दमयत्वं सिद्धयति, आनन्दप्राचुर्यस्यप्रतियोगिदुःखाल्पत्वगर्भत्वात् । प्राचुर्यस्य विशेषणत्वे व्यधिकरणसजातीयाल्पत्वस्य निरूपकत्वेऽपि, विशेष्यत्वे समानाधिकरणविजातीयाल्पत्वमेव निरूपकमिति हि व्युत्पत्तिसिद्धम् । अत एव प्रचुरब्राह्मण इत्यत्र प्राचुर्यस्य ग्रामान्तरगतब्राह्मणाल्पत्वापेक्षत्वेऽपि, ब्राह्मणप्रचुरो ग्राम इत्यत्र तद्ग्रामगतशूदाल्पत्वापेक्षमेव प्राचुर्यं प्रतीयत इति परोक्तं परास्तम् । यतः प्रचुरप्रकाशः सवितेतिवत् प्रकाशप्रचुरः सवितेत्यत्रापि व्यधिकरणनक्षत्रादिगतप्रकाशाल्पत्वापेक्षमेव प्राचुर्यं प्रतीयते; न तु सवितृगततमोल्पत्वापेक्षम्; तत्र तमसो बाधितत्वात् । वस्तुतस्तु सर्वं वाक्यं सावधारणमिति न्यायेन यत्र यत्संबन्धो बोध्यते, तदितरत्र तद्व्युदासः प्रतीयते । ततश्च यदा ग्रामगतेषु ब्राह्मणेषु प्राचुर्यपरं वाक्यम्, ग्रामगताः ब्राह्मणा प्रचुरा इति, तदा तद्गतानां शूदाणामल्पत्वं प्रतीयते । यदा च ग्रामे ब्राह्मणप्राचुर्यं विधीयते, तदा ग्रामान्तरे ईदृशब्राह्मणप्राचुर्यं नास्तीति ब्राह्मणाल्पत्वं प्रतीयत इति त्व(त?)दभिमतव्युत्पत्तिविरुद्धैव व्युत्पत्तिरनुभवसिद्धा । ततश्च प्रचुरब्राह्मण इत्युक्त्ते व्यधिकरणसजातीयाल्पत्वं प्रतीयते, ब्राह्मणप्रचुर इत्युक्त्ते समानाधिकरणविजातीयाल्पत्वापेक्षं प्रतीयत इत्येतत् तनमतश्रद्धालुभ्य एव रोचतामित्यास्तां तावत् । बलवत्तर इत्युक्त्ते इति । यद्यपि &amp;ldquo;द्विवचनविभज्योपपदे तरबीयसुनौ&amp;rsquo; इति द्विवचनादिविशेषणवशात् आतिशायनिकप्रत्ययेषु व्युत्पत्यन्तरकल्पनेऽपि मयटि न व्युत्पत्यन्तरकल्पनमस्ति । तथा हि सति मयटप्रत्ययस्थले तरप्प्रत्यय इव समानाधिकरणविजातीयाल्पत्वापेक्षं प्राचुर्यं न प्रतीयते तथापि पूर्वोक्तयुक्त्तौ तात्पर्यम् । मयटो व्युत्पत्तिसिद्धमिति । इदमुपलक्षणम् । अत्र &amp;ldquo;नित्यं वृद्धशरादिभ्यः&amp;rsquo; इति सूत्रे &amp;ldquo;मयडैतयोर्भाषायाम्&amp;rsquo; इत्यतो भाषायामित्यनुवृत्त्या, तस्य सूत्रस्य भाषाविषयत्वेन, आनन्दमय इत्यादौ न तेन सूत्रेण मयटप्राप्तिः; एतस्य छन्दोविषयत्वात् । नापि द्वयचश्छन्दसीत्यनेन प्राप्तिः । आनन्दशब्दस्य द्वयच्त्वाभावात् । तस्मात् तत्प्रकृतवचने मयडिति प्राचुर्यार्थमयडेवोचित इत्यर्थोऽत्राभिप्रेत इति द्रष्टव्यम् । कथं दुःखाज्ञानेति । अत्र क्रमो न विवक्षितः, ज्ञानानन्दाविति निर्देशानुसारेण तत्प्रतिद्वन्द्वितया कथमज्ञानदुःखसंभव इत्येव निर्देष्टव्यत्वादिति द्रष्टव्यम् । सूत्रस्य भाष्येणानवतारितत्वात् स्वयमवतारयति हेत्वन्तरं चाहेति ॥ 14 ॥आनन्दयितृत्वस्यानन्दप्रचुरत्वे उत्पादकतया हेतुत्वमुक्त्ता, उत्पाद्यतया ज्ञापकत्वलक्षणहेतुमाह- धनप्रचुरो हीति । इति सूत्रानन्तर्यमिति । अस्य सूत्रस्य पूर्वसूत्रार्थोपपादकत्वात् तदानन्तर्यमित्यर्थः । पूर्वोक्त एव सम्यगर्थ इति । द्वितीयपक्षवत् &amp;ldquo;अन्यात् प्राण्यात्&amp;rsquo; इत्युभयत्रापि धात्वोरर्थवैरूप्याभावात्, पृथक्कीर्तनीयभोगमोक्षयोः अपृथक्कीर्तनस्यायुक्त्तत्वाच्चेत्यर्थः ।निगमनवाक्यस्थ पुंल्लिङ्गेति - &amp;ldquo;प्राणं च हास्मै तदाकाशं चोचुः&amp;rsquo; इति निगमनवाक्यस्येत्यर्थः । न चाकाशशब्दस्योभयलिङ्गतया पुल्लिङ्गत्वसम्भवेपि नपुंसकलिङ्गतत्पदसमभिव्यवाहारान्निगमनवाक्यस्थाकाशशब्दस्यापि नपुंसकतया कथं तत्कटाक्षेण स इति पुल्लिङ्गप्रयोग इति वाच्यम्, स चासावाकाशश्च तदाकाश इति तदाकाशपदस्य समस्ततया तस्य नपुंसकलिङ्गत्वे प्रमाणाभावेन &amp;ldquo;आत्मन आकाशस्सम्भूतः&amp;rsquo; &amp;ldquo;आकाश इति होवाच&amp;rsquo; &amp;ldquo;आकाशो ह वै नामरूपयोर्निर्वहिता&amp;rsquo; &amp;ldquo;यदेष आकाश आनन्दो न स्यात्&amp;rsquo; इत्यादिप्रयोगानुसारेण आकाशशब्दस्य पुल्लिङ्गतया प्रसिद्धिप्राचुर्येण पुल्लिङ्गत्वोपपत्तेः, इदञ्चोपलक्षणम् । कं ब्रह्म खं ब्रह्मेतिवाक्यानां ब्रह्मेत्यादिवाक्यसारूप्यात् दृष्टिविधित्वमस्त्विति वदतः प्राणो ब्रह्मेतिवाक्येपि दृष्टिविधित्वमभिमतम् । अतः प्राणो ब्रह्मेत्यत्रापि दृष्टिविधित्वपरिहारेण प्राणस्यापि ब्रह्मत्वमिह सूत्रे सिसाधयिषितम् । अतः प्रक्रमश्रुतपुल्लिङ्गप्राणशब्दानुरोधात् स इति प्राणः परामृष्ट इत्युक्त्तौ दोषाभावात् न चैवं कंखंशब्दनिर्दिष्टयोर्ब्रह्मत्वं नोक्तं स्यादिति वाच्यम्; खशब्दाभिधेयो यस्स आकाश इत्युक्त्तावपीतरयोस्समत्वात् । यदि चैकस्य निर्देशे इतरयोरपि निर्दिष्टत्वं सिद्धमिति मतम्, तदस्मत्पक्षेपि समानमित्यास्तां तावत् । वाक्यद्वयस्थाविति - &amp;ldquo;य एषोऽक्षिणि पुरुषः&amp;rsquo; इत्यत्र स्थानगुणविध्यर्थं कं ब्रह्मेतिवाक्योक्तसुखविशिष्टाभिधानव्यक्त्तिविशेष एकः पूर्वसूत्रे साधकतयोक्तः । इह तु &amp;ldquo;यद्वा व कं तदेव ख&amp;rsquo;मितिवाक्यगताभिधानव्यक्त्तिविशेष एक इति द्वौ व्यक्त्तिविशेषावित्यर्थः । अर्थसामर्थ्याच्छ्रुतिव्यक्त्तिविशेषसिद्धिरिति - नात्माश्रुतेरित्यत्रात्मानुत्पत्तिप्रतिपादिका न जायते म्रियते&amp;rsquo; इत्यादिका विवक्षिता या श्रुतिः न सा श्रुतिव्यक्त्तिः &amp;ldquo;ज्ञोऽत एव&amp;rsquo; इत्यनन्तरसूत्रे अतश्शब्देन परामृश्यते, अपितु ज्ञत्वपतिपादिका &amp;ldquo;विज्ञातारमरे केने&amp;rsquo;त्यादिकाऽन्यैव श्रुतिः तद्वदित्यर्थः । नन्वश्रुतवेदान्तस्योपकोसलस्य मुमुक्षवे प्रतीकोपासनं नोपदेश्यमिति ज्ञानं तथा प्राणो ब्रह्मेत्यत्र प्राणस्य शरीरत्वं शरीरत्वे च शरीरवाचिशब्दानां शरीरिपर्यन्तत्वमित्येतावज्ज्ञानं कथं स्यात् । शरीरं नियाम्यमिति ज्ञानञ्च कथम् ? तथा कं ब्रह्म खं ब्रह्मेत्यत्र प्राणो ब्रह्मेत्यत्रेव वैषयिकसुखभुताकाशशरीरकत्वनिश्चयस्यैव सम्भवेनान्योन्यविशेषणभावस्य क्वाप्यदृष्टचरस्य कथं प्रतिपाद्यत्वशङ्कोत्थानम्, अतश्चैतादृशविचारसम्भवः कथमितीमामाशङ्कां परिहरति - मुमुक्षोः प्रतीकोपासनमित्यादिना सम्भवति तद्वदितिच्छेदः, पतीकोपासनशङ्काया मुमुक्षूपदेश्यत्वाज्ञाताज्ञातविभागकथनानुपपत्तिनिरास्यत्वे सौत्रहोतोर्निरासकत्वं न स्यादित्याशङ्क्य सौत्रहोतोरपि निरासकत्वं समर्थयते - यद्वा व कं तदेव खमित्यादिना । न ह्यर्थान्तरदृष्टिविध्यज्ञानस्येति - अन्यतरप्रकारं न जानामीति वदन्तं प्रतीत्यर्थः । अज्ञानवचनादिति - दृष्टिविधित्वेन सर्वस्यापि ज्ञातत्वादिति पूर्वमुक्त्तत्वादित्यर्थः । अन्योन्यविशेषणविशेष्यभावस्याप्रामाणिकत्वादिति - न चापरिच्छिन्नसुखरूपत्वयोः कंखंशब्दार्थयोरन्योन्यव्यवच्छेदकत्ववन्नीलोत्पलयोरपि परस्परव्यवच्छेदकत्वे को दोषः? यदेव नीलं तदेवोत्पलं यदुत्पलं तन्नीलमिति सम्भवादिति वाच्यम्; तथात्वे विशेषणं विशेष्येणेति समासे पूर्वनिपातानियमप्रसङ्गेनोत्पलनीलमित्यपि वाक्यस्यापि च स्वारस्यपरित्यागेनान्योन्यविशेषणतया ब्रह्मस्वरूपपरत्वमेव नोपास्यपरत्वमित्याहुः ॥ मन्त्राणां प्राबल्यं केचिद्वदन्तीति कोशेषु दृश्यते । प्रथमसूत्रे मन्त्रापेक्षया ब्राह्मणप्राबल्यवादोऽनुपपन्न इत्युक्त्तेः, तदविरोधाय मन्त्राणां(णाम?) प्राबल्यमिति पाठो युक्त्त इति । केचित्तु मन्त्रप्राबल्यमपि वर्णयन्ति, तदनेन ग्रन्थेनानूद्यत इत्यपि वर्णयन्ति । तद्व्युदासार्थमाहेति । अत्र तद्व्युदासार्थमप्याहेत्यपिशब्दोऽध्याहर्तव्यः । ततश्च, किमुक्त्तं भवतीत्यत्राहेत्यवतारिते ग्रन्थे पुनरवतारिकादानमनर्थकमिति न चोदनीयम् । नित्यनिर्दोषत्वाविशेषादिति । यद्यपि नित्यनिर्दोषत्वाविशेषेऽपि उपसंहारापेक्षया उपक्रमस्य प्राबल्यम्, पूर्वापच्छेदशास्त्रादुत्तरापच्छेदशास्त्रस्य, वाक्यात् श्रुतेः प्राबल्यमित्यादि दृश्यते । तथा &amp;ldquo;ऐन्द्या गार्हपत्यमुपतिष्ठते&amp;rsquo; इत्यत्र ऐन्द्रीमन्त्रगतेन्द्रपदस्य गार्हपत्यलक्षकत्वम्; न तु ब्राह्मणगतस्य गार्हपत्यपदस्य, अप्राप्तप्रकाशकतया तस्य बलवत्त्वादित्याद्युक्त्तम् तथापि उपक्रमत्वाप्राप्तप्रकाशकत्वादिकं प्रयोजकम्; मन्त्रत्वब्राह्मणादिकं प्राबल्यदौबर्ल्यादावप्रयोजकमिति भावः । कारणाविद्या आच्छादिकाविद्येति । आच्छादिकाविद्या या कारणाविद्या, विक्षेपकाविद्यारूपा या कार्याविद्या, सा सर्वापि समस्तशब्देन विवक्षितेत्यर्थः । गन्धशब्देनापारमार्थिकत्वमिति । सूपगन्धिभोजनमित्यादाविव गन्धशब्दस्याल्पवाचि त्वात्, तस्य अल्पत्वं च मिथ्यात्वमेवेति भावः । यद्वा गन्धशब्देन वासनोच्यते । सवासननिवृत्तेः ज्ञानाधीनत्वेन माननिवर्त्यत्वलक्षणमिथ्यात्वं सिद्धमिति भावः । अपुनस्संबन्ध इति । निश्शेषनिवृत्तिरित्यर्थः ।पञ्चम्यर्थं पश्चाद्वक्ष्यन्निति । इतिशब्देनेति भावः । इतिशब्दः सूत्रस्थपञ्चमीव्याख्यानमिति वक्ष्यमाणत्वात् । भवदभिमतमुक्त्तस्येति । निर्विशेषस्येत्यर्थः । भाष्ये विविधं पश्यच्चित्वं हीति । पश्यच्चित्त्वस्य वैविध्यं नाम नानाविधार्थविषयकत्वमिति भावः । न तु विविधमिति द्वितीयान्तं भावप्रत्ययान्तं (न्त प्रकृत्यर्थैकदेशान्वयदौर्घट्यात् । केचित्तु द्वितीयान्तत्वेऽपि गमकत्वमस्तीति मन्यन्ते?) । अन्ये तुविविधमित्येतत् पश्यशब्दाथर्क्रियाविशेषणमिति मन्यन्ते । विविधं पश्यच्चित्वमित्यत्र बहुव्रीहिरिति । विविधं पश्यच्चित्वमिति वाक्ये पश्यन्ती चित् यस्येति पश्यच्चित्, तस्य भावः पश्यच्चित्वमिति बहुव्रीहिरित्यर्थः । न तु विविधंपश्यच्चित्वमित्येतावतोऽप्यैकपद्यम्; सुब्लोपप्रसङ्गात् । यदीत्यनुज्ञाप्रदर्शनार्थमिति । यतो वाच इति वाक्यमतिशयेयत्ताया निवृत्तिपरं न भवति, अपि तु ब्रह्मस्वरूपान्निवृत्तिपरमिति त्वदभ्युपगमो यदीत्यर्थः । ब्रह्मणस्तुच्छत्वं व्याहतमित्यत्राहेति । ततश्चाव्याहतत्वात्, ब्रह्मणो निर्विशेषत्वमेव प्रतिपादयतीति भावः, &amp;ldquo;निर्विशेषत्वेऽपि तुल्य&amp;rsquo;मित्युत्तरग्रन्थानुसारात् । अत्र च निष्प्रमाणकत्वेऽपि तुल्यमित्यनुक्त्ता निर्विशेषत्वेऽपीति वदतः आचार्यस्य वाङ्मनसयोः ब्रह्मणि प्रवृत्त्यभावेन निष्प्रमाणकं ब्रह्मेत्युच्यत इति भ्रान्तजल्पितमिति भाष्ये निष्प्रमाणकमित्यस्य निर्विशेषमित्यर्थेत्याशय उन्नीयते । कश्चैष मौन इति । कश्चैष मौनः कतरं तु मौनं प्रब्रहि विद्वन्निह मौनभावम् ॥ अनेन विद्वाननुयाति मौनं कथं मुने मौनमिहाचरन्ति ॥ याते न वेदा मनसा सहैनमनुप्रविश्यन्ति तवाथ मौनम् । यत्र स्थितो वेदशब्दस्तथायं न तन्मयत्वेन विभाति राजन् ॥ इति महाभारतसनत्सुजातश्लोकद्वयैकार्थ्यमनुसन्धेयमित्यथर्ः । व्याहतिपरिहारोऽभिमतश्चेदिति । यतो वाच इति वाक्यं किमपि न प्रतिपादयतीति न व्याहतिरिति चेदित्यर्थः । इत्यनेनापिशब्देनेति । इत्येतत् अनेनापि शब्देन स्वेनापि शब्देनेत्यर्थः । सत्यकामस्सत्यसङ्कल्प इत्यादौ न कामनासङ्कल्पादीनां स्वरूपतस्सत्यत्वमुच्यते; किन्तु अमोधत्वरूपसत्यविषयत्वमेव । इतरथा अस्मदादिष्वपि सत्यकामत्वादिव्यपदेशप्रसङ्गतात् । अस्मदादिसङ्कल्पस्यापि पारमार्थिकत्वात् । सत्यकामशब्दस्य नित्यविभूतिमत्त्वपरत्वेन सत्यसङ्कल्पपदस्यापि सङ्कल्पमात्रसिद्धसर्वार्थत्वपरतया च दहराधिकरणे व्याख्यास्यमानत्वात्, वेदार्थसङ्ग्रहेऽपि तथैव प्रतिपादितत्वाच्चेत्यस्वरसादाह- त इमे सत्याः कामा इति । तत्र कामाब्दनिर्दिष्यानामपहतपाप्मत्वादीनां गुणानां सत्यत्वाभिधानात् सत्य त्वं कण्ठोक्तमिति भावः । उभयमुख्यत्वं सिद्धययति चेत्, तदेव युक्त्तमिति । यत्र मुख्यार्थसङ्कोचलक्षणैकदेशबाधेनैव वाय्योरविरोधसंपादनम्, तत्र सर्वात्मना मुख्यार्थत्यागरूपलक्षणा नाश्रयितुमुचितेत्यर्थः । विषयविभागो मुख्यत्वानुरोधी दृश्यत इति । गामानय बलीवर्दमानयेत्युक्त्ते गोशब्दस्य सर्वात्मना मुख्यार्थपरित्यागेन बलीवर्दव्यतिरिक्त्तगोविषयत्वेन सङ्कोच एव कल्प्यते; न तु सर्वात्मना मुख्यार्थबाधेन लक्षणा समाश्रीयते, तद्वत् वाच्यत्वप्रतिपादकप्रमाणानां यतो वाचो निवर्तन्त&amp;rsquo; इत्यादिना विरोधे इयत्तया वाच्यत्वव्यतिरिक्त्तवाच्यत्वपरतया सङ्कोच एव कार्यः ; न तु सर्वात्मना वाच्यत्वरूपार्थपरित्यागेन वाच्यमित्यस्य लक्ष्यमित्यर्थाश्रयणमित्यथर्ः । अतोऽत्र स्ववाक्यस्थहेतुश्चोक्तो भवतीति । ननु स्ववाक्यस्थकथनरूपान्तरङ्गप्रत्यासत्त्या, स्ववाक्यैकदेशमयडन्तपदवाच्यनिरतिशयानन्दयोगप्रन्रतिपादकाद्यसूत्रत्रयानन्तर्यमस्य सूत्रस्य कुतो न स्यादिति चेत् सत्यम् । आदिमध्यान्तगतहेतुपरामर्शक्रमसङ्गतिविशेषाभिप्रायेण इह सङ्गत्युपपत्तेः ।एकावस्थायामिति । &amp;ldquo;एतस्माद्विज्ञानमयादन्योऽन्तर आत्मे&amp;rsquo;ति बद्धं जीवं परामृश्य, अन्योऽन्तर आत्मेति, तस्यामेव दशायामन्तरात्मत्वेनानन्दमयस्य भेदकीर्तनादित्यर्थः ।स्यादिति जीवस्येति । स्यादित्यभिप्रेत्य जीवस्येत्युक्त्तमित्यर्थः । केचित्तु जीवस्येति प्रतीकग्रहणं तद्वाक्ये व्याख्यायत इति सूचनार्थमिति वदन्ति ।अस्मिन्निति विषयसप्तमीति । अस्य जीवस्यास्मिन्नानन्दमये विषये आनन्दयोगं शास्ति, आनन्दमयविषयकानुभवरूपानन्दयोगं शास्तीत्यर्थः । जीवस्यानन्दरूप आनन्दमयानुभवोऽस्तीति यावत् । एवं च, &amp;ldquo;रसं ह्येवायं लब्ध्वानन्दीभवती&amp;rsquo;ति श्रुतिवाक्यस्यायमर्थः । रसं लब्ध्वा रसस्वरूपमानन्दमयं लब्ध्वा अनुभूय, आनन्दी भवति-लाभरूपानन्दी भवतीति । विषयसप्तमीत्येतदुपलक्षणम् । अस्मिन् परमात्मनि लब्धे सति अस्य जीवस्यानन्दयोगं &amp;ldquo;रसं ह्येवायं लब्ध्वानन्दी भवति&amp;rsquo;ति शास्त्रं शास्त्रीत्यर्थाश्रयणेऽपि न दोष इति द्रष्टव्यम् । ननु जीवस्यानन्दमयानुभवरूपानन्दशालित्वं कथं जीवानन्दमयोर्भेदं साधयेत्? अभेदेऽपि तत्संभवात्, परमात्मनोऽपि स्वानुभवसत्त्वादिति चेत् उच्यते । आनन्दमयस्य जीवाभिन्नत्वे आनन्दी भवतीति शास्त्रेण शिष्यमाणानन्दमययोगो नोपपद्येत, स्वस्य स्वयोगासंभवात्, सूत्रे तद्योगं शास्तीत्यत्र तच्छब्द आनन्दरूपानन्दमयपर इति न कोऽपि दोषः । आनन्दे ह्यानन्दयोगं वदतीति । रसं ह्येवायं लब्ध्वाऽऽनन्दी भवतीत्युक्त्तेरिति भावः । ननु, &amp;ldquo;एव मानन्दमयः परं ब्रह्मेति निश्चिते सती&amp;rsquo;त्यादिभाष्यस्यैवमवतारिकायाम्, अस्मिन्नस्य च तद्योगं शास्तीति सूत्रार्थनिश्चयस्यानन्दमयपरब्रह्मनिश्चयोत्तरभावितया इदं सूत्रमानन्दमयपरब्रह्मत्वनिर्णयाप्रयोजकमेव स्यात् । ततश्चानन्दमयस्य परब्रह्मत्वे, &amp;ldquo;यदेष आकाश आनन्दो न स्यात्, विज्ञानमानन्दं ब्रह्म, आनन्दो ब्रह्मेति व्यजानादित्यादीनामानन्दस्य जगत्कारणत्वब्रह्मत्वप्रतिपादकानां वाक्यानां विरोधमाशङ्क्य परिहरतीत्येवावतारिका युज्यत इति चेत् उच्यते । अवतारिकान्तरसद्भावेऽपि अस्यामवतारिकायां दोषाभावात् । न चोक्तदोष इति वाच्यम्र्; अभ्युच्चययुक्त्तितयोपन्यासे दोषाभावात् । पूर्वोक्तहेतव इति । स्वप्रकाशाद्वा ज्ञानपदवाच्यत्वं तद्गुणसारत्वाद्वेत्येवमादय इत्यर्थः । भाष्ये यथा विज्ञानशब्देन विज्ञानमय इति । ननु विज्ञानशब्देन विज्ञानमयोक्तौ, तद्गुणसारत्वात्तद्व्यपदेशः प्राज्ञवदिति सूत्रकृता, &amp;ldquo;यदेष आकाश आनन्दो न स्यात्, आनन्दो ब्रह्मेति व्यजानात्&amp;rsquo; इत्यानन्दशब्देन प्राज्ञस्य निर्देशो दृष्टान्तीकृतः । इह तु आनन्दशब्देनानन्दमयस्य निर्देशे विज्ञानशब्दो दृष्टान्तीक्रियत इति तदेतदितरेतराश्रयं स्यात् । इतरेतराश्रयाणि च कार्याणि न प्रकल्पन्ते । यथा नौर्नावि बद्धा नेतरेतरत्राणाय भवतीति मैवम् । सूत्रकृता तद्गुणसारत्वादिति युक्त्तिसाम्येनापतति धर्मिपर्यन्तत्वे आनन्दशब्दस्य दृष्टान्तीकृतत्वाभावात्, एकोनसहस्त्राधिकरणन्यायेनै तत्तद्विप्रतिपत्तिदशायां तस्य तस्य दृष्टान्तीकरणे दोषाभावात् । प्राज्ञवदित्यत्र, सत्यं ज्ञानमिति ज्ञानशब्दस्यैव दृष्टान्तत्वसंभवाच्च । आनन्दानन्दमयशब्दयोरेकविषयत्वेनेत्यर्थ इति । आनन्दो ब्रह्मेत्यादौ ब्रह्मपदसमानाधिकृतानन्दशब्दस्यानन्दमयपरत्वाभावे, आनन्दं ब्रह्मणो विद्वानित्यादौ आनन्दस्यानन्दं विद्वानिति पर्यवस्येत् । ततश्चानन्वयः स्यादिति भावः । नन्वन्नं ब्रह्मेति व्यजानात् प्राणो ब्रह्मेति व्यजानादित्यादिपर्यायेष्विव आनन्दो ब्रह्मेत्यत्रापि आनन्दशब्दस्य वस्तुतो ब्रह्मपरत्वाभावेन नानयोरेकविषयत्वम्, आनन्दमयशब्दस्य ब्रह्मपरत्वादानन्दशब्दस्याब्रह्मपरत्वादित्याशङ्कय, पुनर्भृगोवर्रुणोपसत्त्यभावेनानन्दो ब्रह्मेति व्यजानादित्यत्रानन्दशब्दस्य ब्रह्मपरत्वस्य सर्वाभ्युपेतत्वादानन्दमयब्रह्मत्वस्य समर्थितत्वाच्च एकविषयत्वमुपपन्नमित्याह- परमात्मत्वं हि पराङ्गीकृतमिति । ननु अन्यात्, प्राण्यादिति पदाभ्यां संसारिकमोक्षसुखहेतुत्वोक्तिरनुपपन्ना । एकेनैव पदेनोभयोक्तिसंभवात् इत्यस्वरसादाह- अथवा अन्यादिति सत्ताहेतुत्वमिति । पुल्लिङ्गानन्तेति । कारणत्वप्रतिपादके, &amp;ldquo;सोऽकामयते&amp;rsquo;त्यनन्तरवाक्ये पुल्लिङ्गशब्देनानन्दमयस्य परामर्शात् । रूपणं चाष्यनन्यैरिति । स्वस्मादनतिरिक्त्तैरवयवैः शिरःपक्षपुच्छादिरूपणप्रकरणादित्यर्थः । षष्ठयादिश्चांशभावादिति । समुदायावयवविषयतया तस्य पुच्छमिति षष्ठयुपपत्तेरित्यर्थः । निरतिशयतयेति । निरतिशयानन्दे सदसद्भावशङ्कासंभवादित्यर्थः । रूपणादिति । अवयवित्वस्यापि पुच्छत्वस्येव रूपणसंभवादित्यर्थः । आनुरूप्यादिति । शोध्यत्वस्य वस्त्वनुरूपत्वादित्यर्थः । पर्यायत्वादिति । ब्रह्मात्मानन्दमयशब्दानां पर्यायत्वात् श्लोकगतब्रह्मशब्दस्य तत्परत्वादित्यर्थः । अनन्यात्मेति । तस्यैष एव शारीर आत्मेत्यस्येत्यर्थः । यदा ह्येवैष&amp;rsquo; इत्यादिवाक्यविषयतयेति । अस्मिन्नानन्दमये प्रतिबोध्यस्य जीवस्य तद्योगम्-अभययोगम्, एतस्मिन्नदृश्येऽनन्त्म्ेऽनिरुक्त्तेऽनिलयनेऽभयं प्रतिष्ठां विन्दते, अथ सोऽभयं गतो भवती&amp;rsquo;ति शास्त्रं शास्तीत्येवं तस्य सूत्रस्य तैर्व्याख्यातत्वादिति भावः । मन्त्रवर्णं विषयीकुर्वतीति । &amp;ldquo;यो वेद निहितं गुहायां परमे व्योमन्, सोऽश्नुते सर्वान् कामान् सह ब्रह्मणा विपश्चिते&amp;rsquo;त्येतावत्पर्यन्तस्य विषयत्वादित्यर्थः । तदेव वक्त्तव्यमिति । अस्मिन्नस्येति सूत्रे, रसं ह्येवायं लब्ध्वानन्दी भवतीत्येतदेव प्राप्यत्वानन्दहेतुत्वप्रतिपादकं विषत्वेन वक्त्तव्यमित्यर्थः । इत्यान्दमयाधिकरणम् । आनन्दमयस्यैवादित्यमण्डलवर्तित्वमुक्त्तमिति । ननु &amp;ldquo;जीवमुख्यप्राणलिङ्गात्&amp;rsquo; इति सूत्रे, यश्चासावादित्ये इति वाक्य स्य विग्रहातिदेशकत्वमिति वक्ष्यमाणत्वात् कथमात्मैक्यपरत्वमिति चेन्न उभयपरत्वस्य तत्रैव समर्थयिष्यमाणत्वाददोषात् । कर्मकृतत्वं हि लोकप्रसिद्धमिति । करचरणादिमत्कमनीयदेहस्य तद्भोगोपकरणभूततया तत्कर्मार्जितत्वस्यैव वक्त्तव्यत्वादिति भावः । इदमुपलक्षणम् । &amp;ldquo;रमणीयचरणा रमणीयां योनिमापद्यन्ते&amp;rsquo; इति श्रुत्या कर्मजन्यतावच्छेदकं शरीरत्वमिति युक्त्यनुगृहीतया शरीरमात्रस्य कर्मजन्यत्वावगमादिति च द्रष्टव्यम् । विज्ञानमयं प्रति शरीरिण आनन्दमयस्येति । ननु &amp;ldquo;तस्माद्वा एतस्मादात्मन आकाशः संभूतः&amp;rsquo; इत्यादिवाक्यपयर्ालोचनायामेव वक्ष्यमाणाकाशादीन् अन्नमयन्तान् प्रति आत्मत्वमवगम्यत इति आनन्दमयाधिकरणे प्रतिपादिततया आनन्दमयस्यापि करचरणादिमच्छरीरकत्वमवगम्यत इति चेत्स त्यं तत्रैवानन्दमयाधिकरणे करचरणादिमच्छरीरकत्वमवगतम् । तथापि तस्य, अन्योऽन्तर आत्मे&amp;rsquo;ति ततोऽप्यन्तराणां केषाञ्चित् श्रवणेन सद्वारकत्वकथनादद्वारककरचरणादिमच्छरीरकत्वं कर्मजन्यमेवेति भावः ।&lt;/p&gt;</description>
    </item>
    <item>
      <title>07 अन्तरधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/07_antaradhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/07_antaradhikaraNam/</guid>
      <description>&lt;p&gt;नन्वेतद्वाक्यस्यानुवादरूपस्य पुरोवादिवाक्यानुसारेणैवार्थनिर्णयो भवतीति किमेतद्वाक्यविषयविचारेणत्यत आह- य इति प्रसिद्धवन्निर्देशादिति । एतेन रूपवत्त्वं तु ब्रह्मणोऽपि संभवति, सत्यस्य नीरूपशास्त्रविरोधित्वेऽपि मायामयस्य तदविरोधित्वात्, ब्रह्मणि च रूपस्य &amp;ldquo;माया ह्येषा मया सृष्टा यन्मां पश्यसि नारदे&amp;rsquo;ति वचनानुसारेण मायामयस्यैवाङ्गीकारात् । न च तद्वोधकवचनानामप्रामाण्यप्रसङ्गः । मायाविदर्शितमायादृष्टयनुवादवत् प्रामाण्योपपत्तेः । इह च &amp;ldquo;हिरण्मयः पुरुषो दृश्यते&amp;rsquo;, &amp;ldquo;यन्मां पश्यसी&amp;rsquo;ति दृष्टयनुवादस्य स्पष्टं प्रतीतेरिति परेषां मतमपास्तं वेदितव्यम्; एवं रूपस्य मानान्तराप्राप्तत्वेन श्रुत्येकसमधिगम्यत्वात् । ननु, &amp;ldquo;य एषोऽन्तरादित्य&amp;rsquo; इत्यत्रादित्यशब्दाभिलप्यजीवाधारतया प्रतिपन्नस्य कथमादित्यशब्दाभिलप्यजीवत्वरूपपूर्वपक्षोत्थितिरित्याशङ्कयाह- आदित्यशब्द इति । आदित्यशब्दात्, &amp;ldquo;दित्यदित्यादित्ये&amp;rsquo;ति, &amp;ldquo;तस्येद&amp;rsquo;मित्यर्थे ण्यप्रत्यये, अल्लेपे, &amp;ldquo;हलो यमां यमि लोप&amp;rsquo; इति प्रथमयकारस्य लोपे च आदित्यशब्दो निष्पन्नः । अत आदित्यादिः आदित्यादिबिम्बमध्ये वर्तितुमर्हतीति भावः । हृदा मनीषा चेति । भक्त्या धृत्या चेत्यर्थः । इदं च, &amp;ldquo;सर्वत्रप्रसिद्धोपदेशा&amp;rsquo;दित्यत्र स्पष्टम् । न संदृशे तिष्ठति रूपमस्ये&amp;rsquo;त्यत्र रूपशब्देन विग्रहस्य निर्दिष्टत्वेऽपि, हृदा मनीषामनसाभिक्लृप्त&amp;rsquo; इति वाक्ये, अस्येति षष्ठयन्तेन निर्दिष्टस्य परमात्मस्वरूपस्यैव एनमिति द्वितीयान्तनिर्दिष्टतया, तस्यैव मनसाभिक्लृप्तत्वरूपमनोग्रह्यत्वं सिद्धयेदित्यस्वरसादाह- यदा पश्यः पश्यत इति । &amp;ldquo;न ह्यारोपितं दृश्यत इति श्रूयत इति, &amp;ldquo;ईक्षतिकर्मव्यपदेशात् सः&amp;rsquo; इत्यत्र ईक्षणस्य तत्त्वविषयत्वमेव वक्त्तव्यमिति मृषावादिभिरेव समर्थितत्वादिति द्रष्टव्यम् । सूत्रविहितसमासत्वादिति । यद्यपि, &amp;ldquo;अनेकमन्यपदार्थे&amp;rsquo;, &amp;ldquo;षष्ठी&amp;rsquo;त्यादिसूत्रविहितेषुे बहुव्रीहितत्पुरुषादिष्वप्यस्त्येव लक्षणा तथापि शास्त्रमूललक्षणापेक्षया पुरुषबुद्धिमूललक्षणा दुर्बला । उपपादितं चेदमस्माभिः पाराशर्यवचस्सुधामिति श्लोकव्याख्यानावसरे तत्रैव द्रष्टव्यम् । उपमानोपमेयवाचकशब्दसद्भावाच्चेति । तत्र समभिव्याहृतसामानाधिकरण्यनिर्वाहाय यथातथा वास्तु । इह त्वसति बाधके तथाश्रयणमन्याय्यमिति भावः । मुख्य एवेति । मुख्यतुल्य इत्यर्थः । अभ्युपगन्तुमुचित इति यावत् । अनन्तरवाक्यस्थेति । &amp;ldquo;तस्योदिति नामे&amp;rsquo;त्यनन्तरवाक्ये षष्ठयन्ततच्छब्देन परमात्मन एव परामर्शेन उपासकस्य परामर्शासंभवादिति भावः । अक्षिविद्यायां च य एषोऽक्षिणीति स्थानस्योक्तत्वादिति । ननु अन्तरादित्यविद्याप्रकरणाम्नातस्यास्य वाक्यस्य अक्षिविद्यायां स्थानविधायकत्वशङ्काया अप्रसक्त्तेरप्रसक्त्तप्रतिषेधः । न च प्रकरणे निवेशासंभवात् अप्रकृतायामक्षिविद्यायां निवेशशङ्कां संभवतीति वाच्यम् । तर्ह्यप्रकृतत्वाविशेषात् विद्यान्तरेऽपि निवेशशङ्का प्रसज्येतेति चेत् उच्यते- &amp;ldquo;हिरण्यश्मश्रुर्हिरण्यकेश आप्रणरवात् सर्व एव सुवर्ण&amp;rsquo; इति हिरण्मयविग्रहविशिष्टं प्रस्तुत्य, &amp;ldquo;तस्यैतस्य तदेव रूपं यदमुप्य रूपम्&amp;rsquo; इत्यतिदेशात् अक्षिविद्यायां रूपवत् तत्समभिव्याहृतस्थानस्यापि विधानमस्त्वित्याक्षेपस्य तत्परिहारस्य च संभवादिति द्रष्टव्यम् । अक्ष्णः स्थानत्वे विहिते सतीति । ननु द्वेधा हि गुणानां भेदकत्वम्, उत्पत्तिशिष्टगुणवरुद्धे गुणान्तरस्य निवेशासंभवात् । यथा, &amp;ldquo;स वैश्वदेव्यामिक्षा । जिग्यो वाजिनम्&amp;rsquo; इत्यत्रमिक्षावरुद्धे यागे वाजिनस्य निवेशासंभवात् कर्मभेदः; प्राप्ते कर्मण्यनेकगुणविधानासंभवाद्वा; यथा विद्वद्वाक्यविहितपौर्णमास्यमावास्यासंज्ञयोः कमर्णोः, यदाग्नेयोऽष्टाकपाल इति वाक्येन द्रव्यदेवतयोर्विधाने कर्मान्तरत्वं स्यादित्युक्त्तं पौर्णमास्यधिकरणे । न चेह तदुभयं संभवति । उभयोरपि स्थानयोरुत्पत्तिशिष्टत्वेन वा उत्पन्नशिष्टत्वेन वा विधानसंभवात् विद्याभेदाप्रसक्त्तेः । अतएव पूर्वतन्त्रे, &amp;ldquo;अष्टाकपालनवकपालादीनां द्रव्याणां युगपदनुपसंहरणीयानामप्येकस्यमपि जातेष्टौ गुणतया विधानमस्तु । ततश्च सर्वेषामपि द्रव्याणां उत्पत्तिशिष्टत्वम् उत्पन्नशिष्टत्वं वा भविष्यती&amp;rsquo;ति पूर्वपक्षः प्रवर्तित इति चेत्- अत्र केचित्-&amp;ldquo;य एषोऽन्तरादित्ये हिरण्मयः पुरुषो दृष्यत&amp;rsquo; इत्येतदेव उत्पत्तिवाक्यम् । दृश्यते-द्रष्टव्यः योगिभिरित्यर्थः । ततश्चादित्यमण्डलस्य उत्पत्तिशिष्टत्वात् तद्विरुद्धस्थानस्य तत्र निवेशासंभवात् विद्याभेदोऽवश्यं वक्त्तव्य इत्यत्र तात्पर्यात् । ननु &amp;ldquo;य एषोऽन्तरादित्य इति वाक्यस्य उत्पत्तिवाक्यत्वे, उत्पत्तिशिष्टगुणावरुद्धे, तस्य यथा कष्यास&amp;rsquo;मिति वाक्येन सिद्धान्त्यभिमतस्य पुण्डरीकदलामलायताक्षत्वस्य वा, उदिति नाम्नो वा कथं निवेश इति चेन्न । उत्पत्तिशिष्टगुणारुद्धे तद्विरुद्धगुणान्तरस्य निवेशासंभवेऽपि तदविरोधिनो गुणस्य विधाने अनुपपत्त्यभावात् । नन्वेवम्, &amp;ldquo;सर्वत्र प्रसिद्धोपदेशा&amp;rsquo;दित्यत्र उत्पत्तिशिष्टसार्वात्म्यावरुद्धे मनोमयत्वादिगुणविधानासंभवात् सर्वं खल्विद&amp;rsquo;मिति वाक्यं नोत्पत्तिवाक्यमिति ग्रन्थकारोक्तिविरोधः, तत्राप्युत्पत्तिवाक्यत्वेऽपि विरोधाभावादित्येव परिहारसंभवादिति चेन्न । तद्ग्रन्थस्यापि तदभिप्रायत्वान्न विरोध इति वदन्ति । वाक्यभेदः स्यादिति । यद्यपि सिद्धान्तेऽपि गुणविधित्वेन वाक्यभेदोऽस्ति, तथापि- प्रधानविधिवाक्यं खल्वङ्गवाक्येन संयुतम् । अङ्गप्रधानसंयुक्त्तां विधत्तेऽपूर्वभावनाम् ॥&amp;rsquo; इति न्यायेनाङ्गप्रधानविध्योवर्ाक्यैकवाक्यत्वं संभवति । विद्याभेदपक्षे तदपि न संभवतीति भावः । विधेयत्वं गम्यत इति चेदिति । ततश्चोत्पत्तिवाक्यश्रुतं अन्तरादित्य इत्येतत् अविवक्षितमिति भावः । आशयमविद्वानाह- उपक्रमविरोध इति । आशयमुद्धाटयति उपक्रमेऽप्यादित्यमण्डलस्येति । अनुवाद इति चेदिति । अविवक्षेति चेदित्यर्थः । रूपातिदेशानुपपत्तिश्चेति । &amp;ldquo;तस्यैतस्य तदेव रूपं यदमुप्य रूप&amp;rsquo;मित्यतिदेशानुपपत्तिरित्यर्थः । नन्वियमक्षिविद्यैव भवतु, तथापि न रूपातिदेशानुपपत्तिः, अक्षिस्थानकविद्यात्वाविशेषेऽपि विद्ययोः परस्परभेदसम्भवेनातिदेशसम्भवादित्याशङ्क्य तथा सति परस्पराभेदोऽपि दुर्वार इत्याह- न केवलं कप्यासवाक्यमात्रस्येति । हीनोपमाश्रयणायोगाच्चेति । ननु हीनोपमाया आलङ्कारिकैर्दोषत्वेन परिगणनात् सा त्यज्यते चेत्, सिद्धान्तेऽप्यमङ्ग लस्य कष्यासशब्दस्य प्रयोगादश्लीलत्वं स्यात् । तथा अप्रसिद्धार्थत्वात् निहतार्थत्वं च स्यादिति दोषद्वयं सिद्धान्तेऽप्यस्तीति चेन्न-अश्लीलत्वस्य सर्वपक्षसाधारणत्वात् । निहतार्थत्वं तु एतादृशजुगुप्सितार्थस्वीकारापेक्षया ज्याय इति तदेव युक्त्तमिति भावः । गानविशेषाविति । यद्यपि &amp;ldquo;गीतिषु सामाख्ये&amp;rsquo;ति सूत्रोक्तरीत्या साम्नो गीतिरूपत्वेन तदाश्राभूताया ॠचो गानरूपत्वं नास्ति तथापि गानशब्देन स्तुतिहेतुत्वमुच्यते । । स्तुतिश्च गुणिनिष्ठगुणाभिधानम् । तत्र ॠचां साक्षादेव हेतुत्वम्, साम्नां तु ॠगक्षराभिव्यक्त्तिद्वारेति विवेकः । परैस्तु अधिदैवतं ॠचः पृथिव्यन्तरिक्षद्युनक्षत्रादित्यगतशुक्लभारूपत्वं, साम्नश्चाग्निवाय्वाकाशचन्द्रादित्यगतनीलभारूपत्वम्, इयमेवर्गग्निस्साम&amp;rsquo; इत्यादिना प्रतिपन्नम् । तथाध्यात्मं च, प्राणच्छायात्ममनःपरःकृष्णरूपत्वं साम्नः प्रतिपन्नम् । एवंभूतॠक्सामयोः गेष्णत्वरूपं पर्वत्वमुच्यते । गेष्णशब्दो हि पर्ववचनः । पर्वस्वेव छन्दोगानां गेष्णशब्दप्रसिद्धेः । ततश्च ॠक्सामात्मकपृथिव्यग्न्यादीनां परमात्मशरीरतया तत्कार्यतया च तत्पर्वत्वमुच्यते । ततश्च यत एवायमुन्नामा, ॠक्सामगेष्णश्च, तस्मादुद्गेष्ण इति वक्त्तव्ये उद्गीथ इत्युच्यते परोक्षेण परोक्षप्रियत्वाद्देवानामित्यर्थो वर्णितः । तत्र गेष्णशब्दस्य पर्ववचनत्वादपि, गा स्तुतौ इत्यतः, &amp;ldquo;गादाभ्यां चे&amp;rsquo;त्यौणादिकव्युत्पत्त्यनुसारात् गेष्णशब्दस्य गानार्थत्वमेवोचितम् । ॠक्सामशब्दयोरपि प्रसिद्धार्थत्वमेव; न तु पृथिव्यग्न्यादिपरत्वमित्यभिप्रेत्य एवं व्याख्यातमिति द्रष्टव्यम् । अधिदैवतं देवतायामुपासनमिति । &amp;ldquo;विभक्त्तयर्थे यदव्यय&amp;rsquo;मिति समासे अधिदैवतमित्यस्य देवतायामित्येवार्थः, उपासनमित्येतत्तु प्रकृताभिप्रायेणेति द्रष्टव्यम् । अमुष्येत्येतच्छ्रुतिगतं व्याख्येयं पदम् । विद्याद्वितयमपि सङ्गृहीतमिति ।&amp;ldquo;सम्बन्धादेवमन्यत्रापि&amp;rsquo; इत्यधिकरणे उद्गीथे आदित्यमण्डलस्थपुरुषानुचिन्तनस्याक्षिस्थपुरुषानुचिन्तनस्य च एकेविद्यात्वस्य परैरभ्युपेतस्य भाष्यकृता निराकरिष्यमाणत्वात् विद्याद्वयमित्युक्त्तौ नानुपपत्तिरिति द्रष्टव्यम् । चतुर्धासंशय इति । &amp;ldquo;तदर्थमिह पाप्मशब्द&amp;rsquo; इत्यारभ्येत्यर्थः । &amp;ldquo;सर्वेभ्यः पाप्मभ्य उदित इति वाक्ये च संशयद्वयम् । अजायमानादित्यवर्णवाक्ययोश्च संशयद्वयमिति त्रिषु वाक्येषु संश्यचतुष्टयं द्रष्टव्यम् । जन्मनिषेधश्च न कर्ममूलजन्मविषय इति । नन्वजत्वश्रुतेर्जन्मसामान्याभावविषयत्वं वदतः पूर्वपक्षिणः तस्याः श्रुतेः किं परमात्मा विषय इत्यभिपायः, उत जीव इति । नाद्यः, तस्यैवानभ्युपगमात् । न द्वितीयः- जीवस्य जन्ममात्रशून्यत्वाभावात् । तस्मादेतच्छ्रुतिविचारस्य तदर्थचिन्ताकोटावन्वयोऽनुपपन्नः । किञ्च सर्वपाप्मोदितत्वस्य सर्वकर्मात्यन्ताभावरूपत्वे सिद्धे, तादृशे चात्मनि प्रतिपन्नस्य शरीरस्य &amp;ldquo;सम्भवाम्यात्ममायया&amp;rsquo; इति प्रमाणानुसारेण कर्मातिरिक्त्तहेतुकत्वं सिध्यति; ततश्चाजायमानत्वश्रुतीनां कर्मकृतशरीराभावपरत्वं सिध्यतीति तस्य; फलकोटिपर्यवसन्नस्याजत्वादिश्रुत्यर्थस्य प्रथमोपपादककोटौ निवेशमभ्युपेत्य चतुर्धा संशयवर्णनमहृद्यमिति चेन्न- अजायमानत्वश्रुतेर्जीवस्वरूपानादित्वपरत्वमिति पूर्वपक्षिणोऽभिप्रायसम्भवात् । अत एवास्यापि वाक्यस्य विचार्यत्वात् तदर्थचिन्ताकोटौ निवेशो युज्यत इति न पूर्वोक्तदोष इति ध्येयम् । भाष्ये कर्मसम्बन्धरहितस्य मोक्षस्येति । अत्र कर्मसम्बन्धशब्दः कर्मफलभूतप्रियाप्रियसम्बन्धपरो द्रष्टव्यः । &amp;ldquo;न ह वै सशरीरस्य सतः प्रियाप्रिययोः&amp;rsquo; इत्युदाहरिष्यमाणश्रुत्यर्थानुगुण्यात् । अशरीरतया प्राप्यत्वेनोच्यत इत्यर्थ इति । शरीरराहित्यरूपकारणेन प्रसाध्य इत्यर्थः । ज्ञानशक्त्तयादिकं लोककामेशत्वादिकं चेति । &amp;ldquo;ये चामुष्मात्पराञ्चो लोकास्तेषां चेष्टे देवकामानां चे&amp;rsquo;ति, &amp;ldquo;ये चैतस्मादर्वाञ्चो लोकास्तेषां चेष्टे मनुष्यकामानां चे&amp;rsquo;ति वाक्यप्रतिपन्नं सर्वलोककामेशत्वं तदाक्षिप्तं ज्ञानश्क्त्तयादिकं चेत्यर्थः । जीवेष्वसम्भवन्नयं धर्म इति । अनेन सर्वपापोदितत्वरूपं ब्रह्मलिङ्गं सशरीरत्वरूपजीवलिङ्गापेक्षया चरमश्रुतमप्यनन्यथासिद्धत्वात् प्रबलमिति न्याय उपन्यस्तो भवति । अत्र सर्वपापोदितत्वस्य &amp;ldquo;उदेति हवै सर्वेभ्यः पाप्मभ्योय एवं वेद&amp;rsquo; इति सर्वपापोदितत्वलक्षणफलरूपतात्पर्यलिङ्गोपेतत्वात् अतादृशात् सशरीरत्वरूपजीवलिङ्गादाधिक्यं द्रष्टव्यम् । वाक्यकारवच इति । ननु, न जरा न मृत्युर्न शोको न सुकृतं न दुष्कृतं सर्वे पाप्मानोऽतो निवर्तन्ते&amp;rsquo; इति प्रयोगानुसारेण जन्मजरादीनामपि पापशब्दवाच्यत्वं स्यात् । ततश्च &amp;ldquo;अपहतपाप्मे&amp;rsquo; त्यनेनैव जरादीनां व्युदस्तत्वात् &amp;ldquo;विजरो विमृत्यु&amp;rsquo;रित्यादिना पुनर्व्युदासवैफल्यं स्यादिति चेन्न- &amp;ldquo;अपहतपाप्मे&amp;rsquo;ति वाक्ये पाप्मशब्दस्य गोवलीवर्दन्यायेन जरादिव्यतिरिक्त्तपापपरत्वात् । न च शोकादिषु पाप्मशब्दस्यामुख्यत्वेऽपि सुकृतदुष्कृतयोः प्रवृत्तिनिमित्तसम्भवान्न मुख्यत्वं त्याज्यमिति लघुसिद्धान्तटीकाविरोध इति वाच्यम्- तस्याभ्युपेत्यवादत्वेनादोषत्वात् । केचित्तु तद्विरोधादिदमेवान्यपरतया व्याख्येयमिति वदन्ति । ननु पाप्मशब्दस्य सुकृतसाधारणपरत्वसमर्थनं मुधा । पाप्मशब्दस्य लोकप्रसिद्धयनुरोधेन दुष्कृतमात्रपरत्वे पापवश्यतागन्धराहित्यरूपस्य तस्य जीवेऽसत्त्वेन जीवव्यावृत्तिः सिध्यतीति चेत् सत्यम् । अथापि वस्तुस्थित्यनुसारात् सुकृतसाधारण्यमुपपादितम् । अपहतपाप्मशब्दोऽसङ्कोचादिति । &amp;ldquo;सर्वे पाप्मानोऽतो निवर्तन्ते अपहतपाप्मा ह्येष बह्मलोक&amp;rsquo; इति पापनिवर्तकत्वस्यापहतपाप्मशब्दप्रवृत्तिनिमित्तया नुतावेवाविष्करणादिति द्रष्टव्यम् । नन्वपहतपाप्मशब्दो यथा तथा वास्तु । प्रकृतस्तु पाप्मोदितशब्दो न तादृशार्थकः प्रमाणाभावादिति चेन्न । अत्रापि &amp;ldquo;उदेति हवै सर्वेभ्यः पाष्मभ्यो य एवं वेद&amp;rsquo; इति परपापनिवर्तकत्वप्रतीत्यविशेषादिति ध्येयम् । केचित्तु अपहतपाप्मशब्दोऽसङ्कोचेन स्वस्मिन् परत्र च पापघातकत्वं वदतीति चेत्, जीवस्य कदापीदृक्त्वाभावेन परिशुद्धात्मविषयस्यापहतपाप्मशब्दस्याप्ययमेवार्थ इत्युत्तरग्रन्थविरोधप्रसङ्गात्, कर्मवश्यतागन्धरहितत्वमित्यर्थ इति भाष्यविरोधाच्चेदमतिवादमात्रमिति वदन्ति । नन्वेवं नित्याविर्भूतापहतपाप्मत्वादिगुणानां नित्यमुक्त्तानामपि अन्तरादित्यविद्याविषयत्वप्रसङ्ग इति चेन्न । अनन्याधीनमपहतपाप्मत्वमिह विवक्षितम् । तच्च न नित्येषु सम्भवति । तेषामपहतपाप्मत्वस्य भगवत्सङ्कल्पाधीनत्वादिति भावः । हिंसारूपधात्वर्थासम्भवादिति । मरणोद्देश्यकमरणानुकूलव्यापरस्यैव हिंसात्वादिति भावः । विषशब्दस्येवेति । यद्यपि विषशब्दो विषत्वजातिवचनो न सप्रतियोगिकः । &amp;ldquo;न हि गौः किञ्चित्प्रत्यगौः&amp;rsquo; इति न्यायेन कस्यचिद्वस्तुनः कञ्चित्प्रति विषत्वम्, किञ्चित्प्रति न विषत्वमिति हि न सुवचम् तथापि यस्य यत् मरणसाधनम्, तस्य तद्विषमिति कृत्वेदमुक्त्तमिति द्रष्टव्यम् । तत्पूर्वकं स्वरूपोपाधिकमित्यत्र तत्पूर्वकमित्येतत् हेतुगर्भविशेषणमित्यभिप्रयन्नाह- अपहतपाप्मत्वपूर्वकत्वादिति । तत्पूर्वकसर्वभूतेति । यद्यपि &amp;ldquo;सर्वभूतान्तरात्मापहतपाप्मा&amp;rsquo; इत्यपहतपाप्मत्वमेव सर्वभूतान्तरात्मत्वपूर्वकं निर्दिष्टम्, न त्वपहतपाप्मत्वपूर्वकं सर्वभूतान्तरात्मत्वम् तथापि अपहतपाप्मत्वसहपठितमित्यत्र तात्पर्यम् । ननु परभाष्ये, &amp;ldquo;ये चामुष्मात्पराञ्चो लोकास्तेषां चेष्टे देवकामानाञ्चेति आदित्यान्तर्वर्तिनः परिच्छिन्नैश्वर्यश्रवणं पेचैतस्मादर्वाञ्चोलोकाः तेषाञ्चेष्टे मनुष्यकामानां च&amp;rsquo; इत्यक्ष्यन्तर्वर्तिनश्च परिच्छिन्नैश्वर्यश्रवणं पूर्वपक्षहेतुतया परैराशङ्कय परिहृतम् । तद्भगवता भाष्यकृता किमिति नादृतमित्याशङ्कय ;तत् सुनिरसतया नोपन्यस्तमित्यभिप्रयन्नाह- अत एवेति । निरुपाधिकसत्यसङ्कल्पत्वादेवेत्यर्थः । नन्वादित्यपुरुषः केषाञ्चिदीष्टे, अक्षिपुरुषः केषाञ्चिदिति निर्देशभेदादैश्वर्यमर्यादासिद्धिरित्याशङ्कयाह- तदवच्छेद इति । ऐच्छतयान्यथासिद्ध इति । ऊध्वर्लोकदेवकामेशितृत्वेच्छायामूर्ध्वलोकदेवकामेशितृतयोपासनं कर्तव्यतया चोद्यते । नैतावता लोकान्तरकामान्तरे शितृत्वं परिसंख्यायत इति भावः । सत्त्वमिति । सत्वं लघु प्रकाशकमिष्टमुपष्टम्भकं चलं च रजः । गुरु वरणकमेव तमः प्रदीपवच्चार्थतो वृत्तिः ॥&amp;rsquo; इति श्लोकस्यायमर्थः- सत्त्वं गुणः लघुवस्तुन उद्गमनहेतुर्धर्मो लाघवं गौरवप्रतिद्वन्द्वी धर्मः, येन ह्यग्नेरूर्ध्वज्वलनं वायोस्तिर्यग्गमनम्-प्रकाशकं चेष्टम् । सांख्याचार्यैरिति शेषः । रजस्तु चलम् । त्रैगुण्यद्रव्यं चलयति; प्रवर्तकम् ः उपष्टम्भकम् । सत्वस्येति शेषः । सत्त्वं हि स्वयमक्रियत्वात् स्वकायर्ं प्रत्यवसीदति, तद्रजसा उपष्टभ्यते-प्रवृत्त्युन्मुखतया क्रियते । ततश्च रजसोपष्टम्भात् सर्वत्र प्रवृत्तौ, गुरुणा आवृण्वता च तमसा प्रतिबन्धात् क्वचिदेव प्रवृत्तिर्न सर्वत्र । एवं परस्परविरुद्धकार्याणामपि सत्त्वरजस्तमसामेकप्रयोजने प्रवृत्तिरुपपद्यते । यथा वर्तितैलानलानां परस्परविरुद्धानामपि प्रकाश लक्षणकार्यकरत्वम्, तथेति । ततश्च परस्परविरोधिस्वभावतया ज्ञानावारकतया च हेतुत्वं प्रतीयत इति भावः । केचित्तु-&amp;ldquo;प्रीत्यप्रीतिविषादात्मका गुणाः प्रकाशप्रवृत्तिनियमार्थाः&amp;rsquo; इति सत्त्वरजस्तमसां सुखदुःखमोहात्मकत्वप्रतिपादकपूर्वश्लोकसहितस्यास्य श्लोकस्य हेयतासूचकत्वमित्याहुः । तच्च जानात्येवेति । निरतिशयानन्दस्वरूपं सर्वज्ञत्वाज्जानात्येवेत्यर्थः । अलिङ्गयेति । अप्रतर्क्येत्यर्थः । स्वभावसिद्धिरिति । स्वप्रकाशेत्यर्थः । इन्द्रियाकारानयनगोलकादियुक्त्ता । अङ्गप्रत्यङ्गव्यञ्जनवतीहस्तपादतदवयवपुंस्त्वादिव्यञ्जकश्मश्रवादिमतीत्यर्थः । मोहाद्यस्पृष्टत्वमभिप्रयन्नाहेति । इयं च पदावतारिका, पूर्वोक्ता तु वाक्यावतारिकेति भेदः । जीवानुप्रवेशेष्विति । आवेशावतारभूतेषु परशुरामादिष्वित्यर्थः । प्रधानव्यावृत्त्यर्थ इति । ब्रह्मशब्दस्य प्रधानादिसाधारण्यात् ब्रह्मशब्दसमानाधिकृतः परशब्दः प्रधानव्यावृत्त्यर्थ इत्यर्थः । परब्रह्मशब्द इति । परब्रह्मशब्दानुप्रविष्टः परशब्द इत्यर्थः । नारायणशब्दो घटक इति । सामान्यविशेषयोरेकविषयत्वघटक इत्यर्थः । ननु प्राकृतहेयदेहसम्बन्धं प्रतिषिध्य कल्याणरूपं वदतीत्यस्यैव प्रकृतोपयुक्त्ततया हेयगुणान् प्रतिषिदध्य कल्याणगुणान् वदतीत्युक्त्तिः प्रकृतानुपयुक्त्तेत्याशङ्कयाह- गुणविभागकथनमिति । वादिविवादशमनाथर्मिति । गुणसामान्यनिषेध इति वादिविवादशान्तय इत्यथर्ः । ननु तमःपारवर्तित्वात् कथमप्राकृतत्वसिद्धिरित्यत्राह- अतिसूक्ष्मप्रकृतिर्हीति । अस्तातिप्रत्ययस्येति । यद्यपि, दिक्शब्देभ्यः सप्तमीपञ्चमीप्रथमाभ्यो दिग्देशकालेष्वस्तातिरिति अस्तातिप्रत्ययस्य प्रथमान्तादपि विधानमस्ति तथापि प्रातिपादकानधिकार्थतया वैयथार्यं स्यादिति भावः । आदित्यवर्णतोक्तेश्चेति । न च स्वप्रकाशत्वं तदर्थं इति वाच्यम्; तत्र तस्य शब्दस्यास्वरसत्वादिति भावः । संस्थानशब्दञ्च विवृणोतीति । देवमनुष्यादिसंस्थानशब्देनेति भावः । स्वाभाविक इत्युक्त्तमिति । अकर्मोपाधिक इत्यर्थः ।शरिरसम्बन्धावच्छिन्नैश्वर्येति । शरीरसम्बन्धावच्छिन्नैश्वर्यस्य च श्रवणेन कर्मवश्यत्वस्य सिद्धत्वादित्यर्थः । श्रुत्यन्तरैकाथ्यर्ेति । &amp;ldquo;स न साधुना कर्मणा भूयान्नो एवासाधुना कनीयान्&amp;rsquo;, &amp;ldquo;न कर्मणा वर्धते नो कनीयान्&amp;rsquo; इत्यादिश्रुत्यन्तरैकाथ्यर्ं विवक्षितम् । हेतुतः फलतो द्रव्यतश्चेति । भगवतो हि विग्रहस्वीकारे भगवदिच्छैव हेतुः; उपासकानुग्रहः फलम्; शुद्धसत्वं द्रव्यमिति भावः । पेटिकाभेदेति । साधारणासाधारणशब्दविषयतया पेटिकाभेद इत्यभिप्रायः । इत्यन्तरधिकरणम्&lt;/p&gt;</description>
    </item>
    <item>
      <title>08 आकाशाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/08_AkAshAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/08_AkAshAdhikaraNam/</guid>
      <description>&lt;p&gt;गतिर् इत्यादि-वाक्यम् उपात्तम् इति ।&lt;br&gt;&#xA;ततश्च गतित्वमेव विधेयमिति भावः ॥ गतिः प्राप्यमिति । आकाशः परायणमित्युरत्र वक्ष्यमाणत्वादिति भावः । परमात्मविषयत्वासम्प्रतिपत्तेरिति यद्यप्येकोनसहस्त्राधिकरणन्यायेन परमात्मविषयत्वसम्प्रतिपत्तिः सुवचा । किञ्च &amp;ldquo;यदेष आकाश आनन्दो न स्यात्&amp;rsquo; इत्यादौ पूर्वाधिकरण एव प्रतिपादितपरब्रह्मप्रतिपादकताकानन्दवल्लीगताकाशशब्दस्य ब्रह्मणि प्रयोगः सिद्धः । तथापि क्वचित् बाधकवशात् अमुख्यवृत्त्या प्रयोगदर्शनमात्रस्य संशयहेतुतयोपन्यासो न युक्त्त इत्यत्र तात्पर्यात् । कथञ्चिन्नेयत्वेनेति । इदमुपलक्षणम्, आकाशस्य जगत्कारणत्वे ज्यायस्त्वादिकं मुख्यमपि सम्भवतीत्यपि पूर्वपक्षतात्पर्यं द्रष्टव्यम् । रूढिशक्त्तेः स्थितत्वादिति । ननु रूढिशक्त्तेरेव, आत्मन आकाशः सम्भूत&amp;rsquo; इत्यत्र आत्मशब्दस्य स्वरूपपरत्वसम्पादकतया तस्या एव प्रथमोपपादककोटौ निवेशनीयतया तस्याः कथमुपपाद्यकोटौ निवेश इति चेत् सत्यम्, रूढिशवितरेव मूलयुक्त्तिः । अथापि तस्य निरपवादत्वे आत्मन आकाश इत्यत्रात्मशब्दस्य स्वरूपपरत्वं ज्यायस्त्वादिगुणानां कथञ्चिन्नेयत्वञ्चोपजीव्यम् । अत एव स्थितत्वादित्युक्त्तम् । निरपवादतया स्थितत्वादिति हि तदर्थः । न चैवं रूढिशक्त्तौ स्थितायां ज्यायस्त्वादीनामन्यथानयनम्, तदन्यथानयने च रूढिशक्त्तिस्थितिरिति अन्योन्याश्रय इति शंक्यम् । आत्मशब्दस्य ज्यायस्त्वादीनां सम्भवदन्यथासिद्धिकतया रूढिशक्त्तेः स्थितत्वादाकाशशब्द प्रसिद्धाकाशपर इति फलफलिभावकथने विरोधाभावात् । तदनुरोधादैक्यहानमिति । धर्मिग्राहकप्रमाणविरोधाभावादिति भावः । ननु विशेषप्रतीतेराकाश इति निश्चीयत इति भाष्यमनुपपन्नम्, विशेषप्रतीतिनिश्चययोरभेदेन हेतुहेतुमद्भावासम्भवादित्याशंक्याह- एतद्वाक्यविशेषेणेति । आकाश एवेति निश्चित इत्यर्थ इति । सर्वकारणवाक्योपसंहारेणेति शेषः । नानार्थसाधारणरूढिशक्त्तेरिति । यत्रनानारूढिसमावेशः, तत्र रूढिनां परस्परकलहे योगस्य लब्धात्मकत्वादिति भावः । इदञ्च जगद्वाचित्वादित्यधिकरणे स्पप्टयिष्यते । अनूदितस्थ हेतुतया विवक्षितत्वादिति -&amp;ldquo;स एष सर्वेभ्यः पाप्मभ्य उदितः&amp;rsquo; इति पूर्वाधिकरणविषयवाक्ये सर्वपाप्मोदितत्वस्य मानान्तराप्राप्तत्वेन उपदेशत्वमेव युज्यते, न तु लिङ्गत्वम्, मानान्तरप्राप्तसाध्यसम्बन्धत्वाभावात् । न च तद्धर्मोपदेशादिति हेतुत्वोपन्यासबलादेव मानान्तराप्रसिद्धस्यापि व्याप्तिराक्षेप्तुं शक्या, यथा-&amp;ldquo;चतुर्गृहीतान्याज्यानि भवन्ति; न ह्यत्रानुयाजा इज्यन्ते &amp;rsquo; इत्यत्र अनुयाजाभावस्य चतुगर्ृहीताभावव्याप्तेः पूर्वाप्रसिद्धत्वेऽपि हिशब्दश्रुतिसमर्पितहेतुत्वबलात् व्याप्तिपरिकल्पनं दृष्टमिति वाच्यम् । श्रुतौ तथा सम्भवेऽपि न्यायनिबन्धनात्मकेस्मिन् शास्त्रे लिङ्गिसम्बन्धित्वेन प्रमाणान्तरोपलब्धमेव लिङ्गतयोपन्यासार्हमिति । वस्तुतस्तु &amp;ldquo;अपहतपाप्मा दिव्यो देव एको नारायणः&amp;rsquo; इति अपहतपाप्मत्वस्यापि वाक्यान्तरे ब्रह्मलिङ्गत्वेनावगमात् अन्तस्तल्लिभ्गोपदेशादिति सूत्रणेऽपि न दोषः । तथापि स्थितस्य गतिश्चिन्तनीयेति तथोक्तमिति द्रष्टव्यम् । निमित्तान्तराश्रवणादिति । इदमुपलक्षणम् । &amp;ldquo;आकाशादेव समुत्पद्यन्त&amp;rsquo; इति अवधारणश्रवणादित्यपि द्रष्टव्यम् । वाक्यान्तरैकाथार्याच्चेति । &amp;ldquo;ब्रह्म ;वनं ब्रह्म स वृक्ष आसीत् ब्रह्माध्यतिष्ठत् भुवनानि धारयन्&amp;rsquo; इत्यादिनिमित्तोपादनैक्यप्रतिपादकवाक्यान्तरैकाथ्यर्ादिति भावः । स्वरूपबहिर्भूतत्वादिति । आनन्दस्वरूपबहिभर्ूतत्वादित्यर्थः । स्वयमा(मना?)नन्दत्वादिति यावत् । सकलपुरुषार्थपदं साक्षात्पदाध्याहारेण षष्ठीतत्पुरुषतया व्याचष्टे सकलानां जीवानामिति । निषादस्थपत्यधिकरणन्यायेन कमर्धारयस्याभ्यर्हितत्वमभिप्रेत्य, हेयस्येत्यनेनैव प्रतिषिपादयिषितमोक्षविरोधित्वस्य सिद्धत्वात् सकलपुरुषार्थविरोधिन इत्येतत् तदितरपुरुषार्थत्रयविरोधित्वपरतया व्याचष्टे- यद्वा मोक्षेति । निषिद्धविषयप्रावण्यजननेनार्थकामरूपपुरुषार्थविरोधित्वाभावादन्यथा व्याचष्टे- सर्वविधसुखस्य मोक्षेऽन्तर्भावादिति । सकलपुरुषार्थशब्दस्यौपचारिकत्वादन्यथा व्याचष्टे- यद्वा कारणावस्थायामिति ।&lt;/p&gt;</description>
    </item>
    <item>
      <title>09 प्राणाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/09_prANAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/09_prANAdhikaraNam/</guid>
      <description>&lt;p&gt;प्राणमेवाभिसंविशन्तीति । प्राणे लीयन्त इत्यर्थः । प्राणमभ्युज्जिहते-प्राणादुद्गच्छन्तीत्यर्थः । प्रस्तावमन्वायत्ता । प्रस्तावभक्त्तिमनुगतेत्यर्थः । आत्मसत्ता न लभ्येतेत्यर्थ इति- अन्धत्वबधिरत्वादौ हि सति आत्मासत्ता लभायेतापि । मूर्धपाते तु आत्मसत्तालाभोऽपि नास्तीति फलितार्थकथनमिदम् । न तु शब्दार्थकथनं शब्दस्य अतदर्थकत्वात्; यथाश्रुते अनुपपत्त्यभावाच्च । न च देवतापरिज्ञानमन्तरेण प्रस्तावादिषु प्रवर्तमानानामपि मूर्धपातासम्भवात् (दर्शनात्) यथाश्रुतार्थग्रहणासम्भवेन तथा व्याख्यातमिति वाच्यम् । &amp;ldquo;तथोक्तस्य मये&amp;rsquo;त्युत्तरवाक्ये &amp;ldquo;मूर्धा ते व्यपतिष्यत्&amp;rsquo; इत्युक्त्तयनन्तरमपरिज्ञानेन प्रस्ताव एव मूर्धपातस्य प्रदर्श्यमानतया तत्र बाधकानुपलम्भादिति द्रष्टव्यम् । प्रत्युदाहरणमिति- प्रतिवाक्यमित्यर्थः । प्रवृत्तिहेतुभूतज्ञानचिकीर्षे च इत्यस्यानन्तरम् उच्येते इति विपरिणामेनानुषङ्गः । श्रौतस्याप्यादिशब्दग्राह्यत्वे सम्भवति तत्त्यागोऽनुचित इत्यभिप्रेत्याह । यद्वा यदा वै पुरुष इति । प्रकरणमात्रस्य पूर्वपक्षावलम्बनत्वेनेति नंनिधिलक्षणाब्रह्मप्रायपाठमात्रेणेत्यर्थः । ततश्च भाष्योक्तरीत्या ब्रह्मलिङ्गान्यथासिद्धिरेव पूर्वपक्षहेतुः । तत्र परोक्तः प्रायपाठोऽनुग्राहकोऽस्त्विति भावः । बुद्धावनारोहादिति छेदः । ननु &amp;ldquo;प्राण इति होवाच सर्वाणि ह वा इमानि भूतानि प्राणमेवाभिसंविशन्ति प्राणमभ्युज्जिहते । सैषा देवता प्रस्तावमन्वायत्ता&amp;rsquo;, आदित्य इति होवाच सर्वाणि ह वा इमानि भूतान्यादित्यमुच्चैस्सन्तं गायन्ति सैषा देवता उद्गीथमन्वायत्ता&amp;rsquo;, अन्नमिति होवाच सर्वाणि ह वा इमानि भूतान्यन्नमेव प्रतिहरमाणानि जीवन्ति सैषा देवता प्रतिहारमन्वायत्ते&amp;rsquo;ति प्रस्तावोद्गीथप्रतिहारभक्त्तयनुगतत्वेन देवतात्वेन च निर्दिष्टेषु प्राणादित्यान्नेषु प्राणस्यैव परमत्मत्वम्; आदित्यान्नयोस्तु न तथात्वमित्यत्र किं विनिगमकम्? चेतनवाचिदेवताशब्दस्त्रिष्वपि समानः, प्राणवाक्यशेषे प्रसिद्धप्राणासम्भावितासङ्कुचितसर्वभूतसंवेरानोद्गमनाधारत्वस्य श्रवणवत् आदित्यान्नवाक्यशेषयोरप्यसङ्कुचितसर्वभूतगेयत्वस्य सर्वभूतोपजीव्यत्वस्य च प्रसिद्धान्नादित्ययोरसम्भावितस्य श्रवणमविशिष्टम् । यदि च आदित्यवाक्ये सर्वभूतशब्द आदित्यगानयोग्यचेतनविशेषपरतया, अन्नवाक्यशेषे च अन्नोपजीवनयोग्यचेतनविशेषपरतया च सङ्कोच्यते । चेतनवाचिदेवताशब्दश्च &amp;ldquo;अभिमानिव्यपदेशस्तु विशेषानुगतिभ्यां&amp;rsquo; इति नविलक्षणत्वादित्यधिकरणगुणसूत्रोक्तन्यायेनाभिमानिदेवतापरतया च योज्यते तर्हि प्राणेऽपि तथाऽस्तु; विशेषाभावादिति चेत् उच्यते । प्राणशब्दस्य &amp;ldquo;प्राणबन्धनं हि सोम्य ! मन&amp;rsquo;, &amp;ldquo;प्राणस्य प्राणम्&amp;rsquo; इत्यादिषु परमात्मन्यपि निरूढलक्षणा अस्ति, वाक्यशेषस्वारस्यमप्यस्तीति परमात्मपरत्वम् । नैवमादित्यान्नशब्दयोः । ततश्चादित्यान्नशब्दौ तदधिष्ठातृदेवतापरौ, चेतनवाचिदेवताशब्दस्य प्रश्नप्रतिवचनगतस्याचेतने अन्नेऽसम्भवात्, अन्नशब्दस्तदभिमानिदेवतापरः । देवतायाश्च भूतोपजीव्यत्वं तदधिष्ठेयान्नेनाभेदारोपेण (भेदोपचारेण) उपपद्यते । &amp;ldquo;सर्वाणि ह वा इमानि भूतान्यादित्यमुच्चैस्सन्तं गायन्ती&amp;rsquo; ति प्रतिपादितं सर्वभूतगेयत्वं परमात्मनोऽपि न सम्भवति ! भूतशब्दो हि प्राणिनिकाये महाभूते च रूढः । महाभूतस्य गातृत्वप्रसक्त्तेरेवाभावात् प्राणिनिकायपरत्वं वक्त्तव्यम्, तदपि न सम्भवति । न हि सवर्े प्राणिनः परमात्मानं गायन्ति, स्थावरेषु पश्वादिषु चाभावात् । तस्माद्गानयोग्यप्राणिविशेषपरत्वेन सङ्कोचः परमात्मपरत्वेऽप्यावश्यक इति आदित्यशब्दस्य लोकव्युत्पत्तिविरुद्धपरत्वं नाश्रयणीयम् । एवमन्नवाक्यशेषेऽपि &amp;ldquo;प्रतिहरमाणानी&amp;rsquo;ति भक्ष्यमाणत्वं न परमात्मनो मुख्यम् । अत आदित्यान्नशब्दितस्याब्रह्मत्वेऽपि प्राणशब्दितस्य ब्रह्मत्वं सिद्धमिति भावः । । इति प्राणाधिकरणम् । आकाशादिशब्दत्रयं सिद्धान्तितमिति । सिद्धान्त्यभिमतमित्यर्थः । ततश्च शब्दत्रयस्यापि सिद्धान्तरीत्या परमात्मवाचित्वेन कायर्कारणभावापन्नाकाशवायुतेजोरूपभूतत्रयवाचित्वाभावात् तत्प्रयुक्त्ता सङ्गतिः कथं सिद्धयेदिति भावः । न लिङ्गाल्पत्वं विवक्षितमिति । एकवचनादेकत्वं न विवक्षितम् । &amp;ldquo;अध्यात्मसम्बन्धभूमाह्यस्मिन्&amp;rsquo; इति सूत्रकृतैव भूयसां लिङ्गानामुपन्यासादिति भावः ।&lt;/p&gt;</description>
    </item>
    <item>
      <title>10 ज्योतिरधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/10_jyotiradhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/10_jyotiradhikaraNam/</guid>
      <description>&lt;p&gt;नन्वेवं सति पूर्वपक्षोत्थितिः कथमित्याशङ्कयाह- विश्वतः कृत्स्नभूमिप्रदेशादिति । भाष्ये निरतिशयदीप्तिक्त्तोऽर्थः किमादित्यादिज्योतिरेव, उत पुरुषोत्तम इति कोटिद्वये प्रदर्शनीये आदित्यादिज्योतिरेव कारणभूतं ब्रह्मेति प्रदर्श्यते । न च तद्युज्यते, निरतिशयदीप्तियुक्त्तस्य कारणभूतस्य ब्रह्मत्वे पूर्वपक्षिसिद्धान्तिनोर्विवादादर्शनादिति यथाश्रुते अनुपपत्त्युद्धाटनपूर्वकं कारणं ब्रह्मेत्ययमंशोऽपि पक्षप्रदशर्क इति स्वाभिमतयोजनां दर्शयति । निरतिशयदीप्तिरेव कारणत्वाक्षेपकं लिङ्गमित्यादिना । व्याप्तिग्रहणस्थानोपनिषदिति । जगत्कारणत्वनिरतिशयदीप्त्योः व्याप्तिग्रहणस्थानभूतमुण्डकोपनिषदि प्रसिद्धमित्यर्थः । भाष्ये परमात्मत्वव्याप्तलिङ्गविशेषादर्शनादिति । नन्वेवं कारणत्वव्याप्तनिरतिशयदीप्तियोगादित्युत्तरग्रन्थो विरुद्धयेत; निरतिशयदीप्तियोगस्य परमात्मत्वव्याप्तकारणत्वव्याप्तत्वेन, &amp;ldquo;व्याप्यव्याप्यस्य सुतरां व्याप्यत्वम्&amp;rsquo; इति न्यायेन निरतिशयदीप्तियोगस्यापि परमात्मत्वव्याप्यत्वात् । न च दीप्तेर्जगत्कारणत्वव्याप्त्यनभ्युपगमेन पूर्वपक्षः, तथा सति कारणत्वव्याप्तनिरतिशयदीप्तियोगादिति ग्रन्थविरोधापत्तेः । न च समस्तचेतनाचेतनं प्रति अभिन्ननिमिित्तोपादानत्वलक्षणं कारणत्वं ब्रह्मलिङ्गम्; तच्च न स्ववाक्योपात्तमिति वाच्यम् &amp;ldquo;जगत्कारणं (कारणभूतं?) ब्रह्म भवन्&amp;rsquo; इत्युक्त्तयनुपपत्तेः । जन्मादिसूत्रप्रतिपाद्यजगत्कारणत्वमभ्युपेत्यैव पूर्वपक्षप्रवृत्तिदशर्नादिति चेत् उच्यते । आकाशप्राणादाविव जगत्कारणत्वादिरूपब्रह्मलिङ्गानुपलम्भान्न परमात्मपरत्वमित्येव पूर्वपक्षिणः संरम्भः । न च निरतिशयदीप्तिरूपं जगत्कारणत्वव्याप्तमुपलभ्यत इति शङ्कयम्- &amp;ldquo;अथ यदतः परो दिवो ज्योतिर्दीप्यत&amp;rsquo; इत्यत्र दीप्तिमात्रप्रतीतावपि निरतिशयदीप्त्यप्रतीतेः, दीप्यत इति श्रूयमाणा दीप्तिश्च रूपवत्पदार्थनिष्ठा भवतीत्यभिप्रेतमिति दीप्तेरपरमात्मत्वहेतुतयैवोपन्यासेन कारणत्वाक्षेपकतयाऽनुपन्यासात् । प्रसिद्धमादित्यादिज्योतिरेव ज्योतिश्शब्दितमिति वदतः पूर्वपक्षिणः, &amp;ldquo;न तत्र सूर्यो भाति न चन्द्रतारकं नेमा विद्युतो भान्ति&amp;rsquo; इति वाक्यप्रतिपाद्यादित्याद्यभिभावकतेजसा ऐक्याभ्युपगमायोगात् । तदैक्याभ्युपगमे &amp;ldquo;च, &amp;ldquo;अदृश्यत्वादिगुणकः&amp;rsquo;, &amp;ldquo;द्युभ्वाद्यायतन&amp;rsquo; मित्यादौ तस्य परमात्मत्वप्रतिपादनादेव अथ यदतः पर&amp;rsquo; इति वाक्यार्थनिर्णयस्यापि सम्भवेन एतदधिकरणविचारवैफल्यात् । तस्मात्परमात्मत्वव्याप्तस्य व्याप्तव्याप्तस्य वा लिङ्गस्यानुपलम्भात्, &amp;ldquo;इदं वाव तद्यदिदमस्मिन् अन्तःपुरुषे ज्योति&amp;rsquo;रिति ज्योति रात्मकतया उपास्यं ज्योतिः प्रसिद्धमादित्यादिज्योतिरेवेत्येव पूर्वपक्षिहृदयम् । कारणवाक्यसमन्वयाध्यायसङ्गतिलोभादयोगव्यवच्छेदार्थप्रथमपादसङ्गतिलोभाच्च परमात्मकारणत्वाक्षेपपर्यवसाय्यपि प्रसजेदिति भाष्यटीकयोः सूचितमिति न तत्राभिनिवेष्टव्यमिति युक्त्तमुत्पश्यामः । प्राकृततेजस्तत्त्वकार्यतयेति ब्रह्ममुखप्रसूतत्वादग्निब्राह्मणयोः, &amp;ldquo;अग्निर्वै ब्राह्मणः&amp;rsquo; इत्यादिनिर्देशवदिति भावः । &amp;ldquo;तस्यै षा दृष्टिः&amp;rsquo; । तस्य कौक्षेयज्योतिषः अयं दर्शनोपायः; यत्र यस्मिन् काले अस्मिन् शरीरे हस्तेनोपलब्धे संस्पर्शेनोष्णिमानं विजानाति । तस्यैषा श्रुतेः श्रवणोपायः । कर्णावपिगृह्य-कर्णौ पिधाय निनदमिव-रथध्वनिमिव, नदधुमिव-ॠषभकूजितमिव ज्वलतोऽग्नेरिव शब्दं ृणोति । स शब्दः- आभ्यन्तरस्य जाठराग्नेः शब्द इत्यर्थः । पिहितकर्णपुटेनोपलभ्यमानस्य शब्दस्य बाह्यत्वासम्भवादान्तरत्वमुपेयमिति भावः । ब्रह्मणोऽप्युपपद्यत इति । यद्यपि सौर्यादेस्तेजसः सावयवत्वेन तदेकदेशस्य मर्यादासम्भवात् तस्य चोपास्त्यवेन विधानं सम्भवेत्; ब्रह्मणस्त्वनवयवस्यावयवोपासनानुपपत्तेः, अवयकल्पनायाश्च सत्यां गतावयुक्त्तत्वादिति तयोर्वैषभ्यं शङ्करभाष्यवाचस्पत्ययोरेव दर्शितम् तथाऽपि &amp;ldquo;अन्तस्तद्धर्मोपदेशात्&amp;rsquo; इत्यत्रैव मर्यादारूपवत्त्वादीनां ब्रह्मणि सम्भवस्य प्रदर्शिततया न पूर्वपक्षसाधकत्वमित्यभिप्रेत्य भाष्ये अनुदाहृतमित्यभिप्रायः । विद्यानुकूलसकलफलप्रदत्वादिति । &amp;ldquo;अन्नादो वसुदानः &amp;ldquo;इत्यादिश्रुतेरिति भावः । क्वचिन्न दृश्यत इति- क्वचिदपि न दृश्यत इत्यर्थः । &amp;ldquo;विश्वस्मादिन्द्र उत्तरः,&amp;rsquo; &amp;ldquo;अग्निस्सर्वा देवताः&amp;rsquo; इति वाक्यद्वयं प्रकर्षप्रतिपादकम् । &amp;ldquo;तस्य वज्रमादाय,&amp;rsquo; &amp;ldquo;अग्निं वै जातम्&amp;rsquo; इत्यादि तद्बाधकं द्रष्टव्यम् । &amp;ldquo;जनितेन्द्रस्य जनितोऽत विष्णोः&amp;rsquo;, &amp;ldquo;तद्धैतद्धोरः आङ्गिरसः कृष्णाय देवकीपुत्रायोक्त्वोवाच, अपिपास एव स बभूव&amp;rsquo; इत्यादिभिर्मन्त्रार्थवादैः परमात्मनोऽपि कायर्त्वं कर्मवश्यत्वमस्तीत्यत आह- अनन्यपरवाक्येनेति । एषा वैष्णवीति । &amp;ldquo;इदं विष्णुः प्रक्षस्य विष्णुः प्रकाव्यमुशने बभ्रुवाणो वाराहमन्त्यं पुरुषव्रते चे&amp;rsquo;ति पुरुषसूक्त्तं प्रस्तुत्य, &amp;ldquo;एषा वैष्णवी नाम संहिते&amp;rsquo; ति संहिताया वैष्णवत्वश्रवणादिति भावः । ॠचा तु पुरुषोत्तममित्यादिनेति । पुरुषसूक्त्तगतानां षोडशानां ॠचां षोडशसूपचारेषु विनियोगादिति भावः । नारायणानुवाकैकार्थ्याच्चेति- नारायणानुवाके, &amp;ldquo;विश्वमेवेदं पुरुषः&amp;rsquo; इति श्रुतत्वेन तस्य, &amp;ldquo;पुरुष एवेदं सर्वम&amp;rsquo; इति पुरुषसूक्त्तगतवाक्येन प्रत्यभिज्ञानादिति भावः । केचिदिति । मृषावादिन इत्यर्थः । ते ह्येवमाहुः- सर्वाणि भूतानि स्थावरजङ्गमात्मकानि अस्य परमात्मन एकः पादः, अस्य त्रिपादममृतं दिवि द्योतमाने स्वात्मन्यवस्थितम्, यथा कार्षापणश्चतुर्धा विभक्त्तः एकस्मात् पादात् पादत्रयीकृतो महान्, एवमल्पं प्रपञ्च पादमपेक्ष्य अपरिच्छिन्नमात्मस्वरूपं त्रयः पादा उच्यन्त इत्यर्थः । ततश्च &amp;ldquo;ततो ज्यायांश्च पूरुषः&amp;rsquo; इति पुरुषज्यायस्त्वमुपपद्यत इति । क्लिष्टता स्पष्टेतिस्वे महिम्नि प्रतिेष्ठित इति वत् अनन्याधारकत्वकथनस्य क्लिष्टत्वादिति भावः । न हि हृदयाकाशो दिव उपरितनेषु लोकेष्विति । येन हृदयाकाशस्थितस्य, विश्वतः पृष्ठेष्विति श्रुतिप्रतिपाद्यत्वं स्यादिति भावः । तद्विषयं तद्वाक्यमिति चेदिति । ततश्च वाक्यद्वयस्यापि भिन्नविेषयत्वमस्त्विति भावः । दिवीत्यस्य द्योतमानात्मस्वरूपपरत्वे सप्तम्यस्वारस्यात् वाचस्पनिना व्याख्यान्तरं कृतम् । तदनूद्य दूषयति जाग्रत्स्वपनसुषुष्त्यवस्थास्विति । त्रेधा विभक्त्तकार्याकाशप्रदेशविशेषास्त्रयः पादा इति । &amp;ldquo;योऽयं बहिर्धा पुरुषादाकाशः, अयं वाव स योऽयमन्तः पुरुष आकाशः । अयं वाव सोऽयमन्तर्हृदय आकाश&amp;rsquo; इति श्रुतेबाह्यएकाशशरीरान्तर्वर्त्याकाशहृदयाकाशभेदेन त्रेधाविभक्त्तकार्याकाशप्रदेशविशेषाः त्रयः पादा इत्यर्थः । ननु &amp;ldquo;पद्यते ज्ञायते एभिस्तुरीय&amp;rsquo;मिति विश्वतैजसप्राज्ञास्त्रयः पादाः । एते यस्य तत् त्रिपात् । तुरीयं तद्विश्वतैजसप्राज्ञस्वरूपपादद्वारा बाह्माकाशशरीराकाशहृदयाकाशेष्ववस्थितम् इति मन्त्रस्यार्थो वर्णितः । ततश्च त्रेधाविभक्त्तकायर्ाकाशवर्तिनां विश्वादीनामेव पादत्वे वक्त्तव्ये कथं कार्याकाशप्रदेशविशेषाणां पादत्वमुच्यत इति चेत् । अत्र केचित् आधुनिकेन कल्पतरुकारेण तथोक्तत्वेऽपि वाचस्पत्ये तथा अप्रतीतेरनुवादो न दोषायेति वदन्ति । अन्ये तु त्रेधा विभक्त्तः कार्याकाशप्रदेशविशेषः आधारविशेषो येषां त इति कार्याकाशप्रदेशशब्देनापि विश्वादय एवोक्ता इति वदन्ति । मुक्त्तप्राष्यदेशस्य नाकशब्देनोक्तवादिति । आत्मस्वरूपमात्रे नाकशब्दप्रयोगाभावेन स्थानविशेषवाचित्वं स्पष्टमिति भावः । निवासशब्दादिति । &amp;ldquo;क्षि निवासगत्योः&amp;rsquo; इति धातोः तौदादिकात् शतरि छान्दसे गुणे निष्पन्नत्वात् क्षयन्तमित्यस्य तदर्थलाभः । व्यतिरेकनिर्देशादिति । सप्तम्या, सप्तम्यन्तविहितास्तातिप्रत्ययेन चेत्यर्थः । लिङ्गं प्रकरणञ्च दुर्बलमिति चेदिति । यद्यपि आकाशस्तलिङ्गादित्यादौ अभ्यस्ताकाशश्रुत्यपेक्षया लिङ्गप्रावल्यमुक्त्तम्, तथाऽपि नेदं द्युसम्बन्धित्वं तादृशमनन्यथासिद्धं ब्रह्मत्वसाधकं लिङ्गम्; अपि तु प्रकृतसर्वभूतचरणाभेदसम्भावकमात्रम्, अत एव, &amp;ldquo;प्रत्यभिज्ञापक&amp;rsquo;मित्युक्त्तमिति ध्येयम् । अनुवादलक्षणयच्छब्दसमभिव्याहारेणेति । यच्छब्दसम्बन्धेन द्युसम्बन्धिज्योतिषोऽयमनुवादः प्रतीयते । स च प्राप्तिमपेक्षते । प्राप्तिश्च द्युसम्बन्धित्वेन । तच्छ सर्वभूतपादस्य ब्रह्मण इति तदेव बुद्धौ विपरिवर्तमानं यच्छब्देन ग्रहणार्हम्; न प्रसिद्धं ज्योतिः । तस्य द्युसम्बन्धितया बुद्धौ अविपरिवृत्तेरिति भावः । प्रथमप्रतिपन्नयच्छब्दश्रुत्येति । न च यच्छब्द एव ज्योतिश्शब्दस्वारस्याबाधाय प्रकृतपरामर्शित्वं परित्यज्य ज्योतिश्शब्दोपस्थापितप्रसिद्धज्योतिः परामर्शी स्यादिति वाच्यम् सर्वनामनां समानाधिकृतशब्दस्वारस्यमतिलङ्घयापि प्रकृतपरामर्शित्वस्य व्युत्पत्तिसिद्धतया यच्छब्दानुसारेणैव ज्योतिश्शब्दस्य नेयत्वात् । अत एव प्रयुक्त्तिलक्षणे,&amp;ldquo;तप्ते पयसि दध्यानयति सावैरवदेव्यामिक्षा वाजिभ्यो वाजिनामिति श्रुतौ आमिक्षा पटवाच्यं पयसोऽर्थान्तरं दधिपयस्संसर्गजन्यं द्रव्यमभ्युपेयम्; पयः, आमिक्षा इति व्यपदेशभेदादिति तस्यैव द्रव्यान्तरस्य कठिनस्य मधुराम्लरसस्य वैश्वदेवयागद्रव्यत्वे, आमिक्षापदसमानाधिकृततत्पदस्याऽपि तद्द्रव्यपरत्वे च प्राप्तेसर्वनाम्नः प्रकृतपरत्वस्वाभाव्यात् तत्पदमानयनक्रियां प्रति प्रधानकर्मतया दध्यानयनाधिकरणत्वेन निर्दिष्टं पयः परामृशतीति पय एव यागद्रव्यम् । तत्पदे स्त्रीलिङ्गमामिक्षापदसामानाधिकरण्यकृतम् । आमिक्षापदं तु न संसृष्टद्रव्यान्तरविधायकम् । किन्तु अस्मादेव वैदिकव्यवहारात् घनीभूतपयोमात्रवाचकम्; न तद्द्र(तज्जन्य)व्यान्तरवाचकम् । अम्लरसोऽपि न यागद्रव्यगतः, किन्तु तत्संस्कारकद्रव्यगत इति पयोरूपामिक्षाप्रयुक्त्तमेवेदं दध्यानयनम्; न वाजिनप्रयुक्त्तमपीति निर्णीतं चतुर्थे(4-1-9) । &amp;ldquo;दधि मधु घृतं धानाः करम्भा उदकं तण्डुलाः तत्संसृष्टं प्राजापत्यम्&amp;rsquo; इति चित्रायागविधौ दध्यादिसप्तद्रव्यमेलनरूपसंसृष्टद्रव्यक एको यागः । तत्पदं च संसृष्टपरमिति प्राप्तेतत्पदं प्रकृतपरामशिर्त्वस्वाभाव्यात् असंसृष्टसप्तद्रव्यादिपरम्; न तु संसृष्टैकद्रव्यपरमिति दध्यादिसप्तद्रव्यकाः सप्तयागाः । सप्तस्वपि द्रव्येषु तदिति नपुसंकैकवचननिर्देशः &amp;ldquo;नपुंसकमनपुंसकेने&amp;rsquo;त्यनुशासनात् उपपादनीयः । संसृष्टपदं तु यागभेदेऽपि एकदेवत्यतया सान्नाय्यवत् दध्यादीनां सह प्रक्षेपे संसर्गसत्त्वात् तदनुवादकं योज्यमिति निर्णीतं दुप्टीकायामष्टमद्वादशाध्याययोः ॥गायत्री वा इदं सर्वं भूतं यदिदं किञ्च, वाग्वैसा गायत्री वाग्वा इदं सर्वं भूतं गायति च त्रायते च । या वै सा गायत्री इयं वाव सा येयं पृथिवी, अस्यां हीदं सर्वं भूतं प्रतिष्ठितमेतामेव नातिशीयते । या वै सा पृथिवी इयं वाव सा यदिदमस्मिन् पुरुषे शरीरम्, अस्मिन् हीमे प्राणाः प्रतिष्ठिताः एतदेव नातिशीयन्ते । यद्वै तत्पुरुषे हृदयम् । अस्मिन् हीमे प्राणाः प्रतिष्ठिताः एतदेव नातिशीयन्ते । सैषा चतुष्पदा षड्िवधा गायत्री । तदेतदृचाभ्यनूक्त्तम्, तावानस्य महिमा ततो ज्यायांश्च पुरुषः । पादोऽस्य सर्वा भूतानि त्रिपादस्यामृतं दिवीति । यद्वै तद्ब्रह्मेति इदं वाव तत् योऽयं बहिर्धा पुुरुषादाकाशः । यो वै बहिधर्ा पुरुषादाकाशः, अयं वाव स योऽयमन्तःपुरुष आकाशः, यो वै सोऽन्तःपुरुष आकाशः, अयं वाव स योऽयमर्न्हृदय आकाशः । तदेतत् पूर्णमप्रवर्ति । पूर्णामप्रवर्तिनीं श्रियं लभते, य एवं वेद&amp;rsquo; । अनन्तरम्, &amp;ldquo;तस्य ह वा एतस्य हृदयस्य पञ्च देवसुषय&amp;rsquo; इत्यादिना, &amp;ldquo;य एतानेवं पञ्च ब्रह्मपुरुषान् स्वर्गस्य लोकस्य द्वारपान् वेदे&amp;rsquo;त्यन्तेन द्वारपोपासनविधानानन्तरं श्रूयते- &amp;ldquo;अथ यदतः परो दिवो ज्योतिर्दीप्यते विश्वतः पृष्ठेषु सर्वतः पृष्ठेषु अनुत्तमेषु उत्तमेषु लोकेषु, इदं वाव तत् यदिदमस्मिन् अन्तः पुरुषे ज्योतिः । तस्यैषा दृष्टिः यत्रैतदस्मिन् शरीरे संस्पर्शेनोष्णिमानं विज्ञानाति । तस्यैषा श्रुतिः यत्रैतत्कर्णावपिगृह्य निनदमिव नदथुरिवाग्नेरिव ज्वलत उपृणोति । तदेतत् दृष्टं च श्रुतं चेत्युपासीत । चक्षुष्यश्श्रुतो भवति य एवं वेद य एवं वेद&amp;rsquo; इति श्रुतिक्रमः । उत्तरवाक्य इति । &amp;ldquo;अथ यदतः परो दिवो ज्यातिर्दीप्यत&amp;rsquo; इति वाक्येऽपि द्युसबन्धित्वेन दृष्टिविशेषणीभूतब्रह्मण एव प्रत्यभिज्ञोपपद्यत इति भावः । अश्रुतं हेतुमिति । तावानस्येति मन्त्रप्रतिपाद्यसर्वभूतचरणत्वस्येव ब्राह्मणोक्तस्य सर्वभूतवागात्मकत्वस्य पूर्वसूत्रे अश्रुतत्वादिति भावः । स्ववाक्यस्थहेतुविवक्षा न्याय्येति चेदिति । मन्त्रवर्णोक्तहेतुस्तु न गायत्रीवाक्योक्तः । अतो &amp;ldquo;गायत्री वा इदं सर्व&amp;rsquo; मिति गायत्रीस्वरूपनिर्देशकब्राह्मणवाक्योक्तभूतादिपादव्यपदेशविवक्षा आवश्यकीति भावः । क्वचिदुक्त्तस्य हि अन्यत्रेति । ज्योतिर्व्यावर्तनायोक्तस्य सर्वभूतचरणत्वस्य, प्रसिद्धगायत्रीनिरासेऽपि तस्यैव हेतुतया छन्दोऽभिधानादिति सूत्रखण्डाभिप्रेतत्वमुचितम् । तथा पूर्वसूत्रानुक्त्तस्य ब्राह्मणोक्तसवर्भूताद्यात्मकत्वस्य भूतादिपादव्यपदेशोपपत्तेश्चेत्यनेन कण्ठतः प्रतिपादनं ह्युचितम्; न तु ज्योतिश्चरणाभिधानादिति सूत्रोक्तसर्वभूतचरणत्वस्यैव भूतादिपादव्यपदेशोपपत्तेश्चैवमिति सूत्रेण कण्ठतः प्रतिपादनमुचितम् । पूर्वसूत्रकण्ठोक्तस्य पुनरुत्तरसूत्रे कण्ठोक्तेरनुचितत्वादिति भावः । सा चेत् सिध्यतीति । अनुक्त्तस्योक्तिः सिध्यति चेदित्यर्थः । चेतोर्पणनिगमशब्दौ विवृताविति । एवं हि वदता, चेतोर्पणनिगदादिसूत्रपाठो नास्मत्सम्प्रदायसिद्ध इति सूचितम् । न च निगमशब्दस्य गोचरादिसूत्रेण करणाधिकरणयोः संज्ञायां घञन्ततया निपातितत्वात, तस्य च करणार्थत्वे वेदे रूढत्वादधिकरणार्थत्वे च, &amp;ldquo;स्थानीयं निगम&amp;rsquo; इति स्थानीये रूढत्वात् कथं निगमशब्दस्य उपदेशार्थकत्वम्; रूढ्यथर्त्वान्निपातनस्य रूढेर्योगापहारादिति वाच्यम् । रूढ्यर्थत्वस्यात्र बाधितत्वेन योगार्थोपस्थितेः सम्भवात् । &amp;ldquo;ग्रहवृदृनिश्चिगमश्चे&amp;rsquo;ति गमेरकर्तरि कारके भावे च अपो विहितत्वेन भावसाधनाप्प्रत्ययान्तनिगमशब्दस्य उपदेशार्थकत्वसम्भवात् । चतुष्पात्त्वलक्षणमिति । चतुष्पात्वरूपमित्यर्थः । य एवं वेदेति श्रवणादिति । ततश्च पूर्णत्वाप्रवर्तितत्वयोरेवानुसन्धेयत्वं फलत्वं चेत्यर्थः । प्रकरणे तस्य फलान्तराविधानाच्चेति । चतुष्पात्त्वोपदेशस्य उपासनव्यतिरिक्त्तफलाभावादित्यर्थः । चतुष्पाद्ब्रह्मण उपासनं विधीयत इति । ननु पूर्णत्वचतुष्पात्त्वयोर्विरुद्धत्वात् कथं तयोरेकविद्यासमावेशः । अत एव &amp;ldquo;सम्भृतिद्युव्याप्त्यपि चातः&amp;rsquo; इत्यधिकरणे द्युव्याप्तत्वादीनामल्पायतनविद्यासु न समावेश इत्युक्त्तमिति चेत् सत्यम् । चतुष्पात्त्वावच्छिन्ने ब्रह्मणि पूर्णत्वासम्भवेऽपि तदुपलक्षितस्वरूपे तत्सम्भवात् ।अत एवाल्पायतनविद्यास्वपि स्वरूपतोऽनन्तत्वमुपसंहर्तव्यमित्युक्त्तमिति द्रष्टव्यम् । भाष्ये चतुष्पदा च गायत्री क्वचित् दृश्यत इति । न च सर्व गायत्रीप्रसिद्धं रूपं विहाय क्वाचित्केन रूपेण सादृश्यग्रहणं न युक्त्तम्; न हि सर्वत्र गवां चतुष्पात्त्वेऽपि क्वचिदौत्पातिकी गौर्द्विपादुत्पन्नो दृष्टेति, वाराहं गावोऽनुधावन्ती&amp;rsquo;त्यत्र वायसे द्विपात्त्वेन औत्पत्तिकंगोसादृश्यं भवति इति वाच्यम् । सम्भवति प्रसिद्धार्थग्रहणे अप्रसिद्दार्थग्रहणमयुक्त्तम् । इह तु प्रसिद्धगायत्री सादृश्यग्रहणे चतुष्पात्त्वासम्भवादगत्या अप्रसिद्धाया एव गायत्र्या ग्राह्यत्वात् । न च परभाष्यरीत्या यथा गायत्री षडक्षरैः पादैः चतुष्पदा, एवं ब्रह्मापि मन्त्रवर्णोक्तरीत्या चतुष्पादिति सादृश्यात् ब्रह्मणि गायत्रीशब्दो गौणोऽस्त्विति वाच्यम् । &amp;ldquo;तेषामृक् यत्रार्थवशेन पादव्यवस्था&amp;rsquo;(पू.ज्ञी2-1-35) इत्यर्थवशेन नियमितां पादव्यवस्थामपहाय केवलमक्षरगणनया पादकल्पनाऽयोगात् । अन्यथा वृहस्पतिसवे प्राकृतेष्वेव नानाछन्दस्तु अक्षरगणनया अक्षरलोपेन वा गायत्रीत्वसम्पादनसम्भवेन प्राकृतीनामृचां अबाधः सम्भवतीति पूर्वपक्षं कृत्वा, अष्टाक्षरैस्त्रिभिः पादैः युक्त्ताया एव गायत्रीत्वात्, &amp;ldquo;गायत्रमेतदहर्भवती&amp;rsquo;ति वचनबलान्नानाछन्दांस्यपहाय मुख्यगायत्र्येव ग्रा&amp;rsquo;ह्या इति पूर्वतन्त्रे नावमिकाधिकरणे (8-3-5) निर्णीतम्; तद्विरोधापत्तेः । न च गायत्रीशब्दो गायत्र्यनुगतब्रह्मलक्षक इति मार्गान्तरस्यापि परभाष्ये उपन्यस्त्वात् स एव मार्गः समानीयतामिति वाच्यम् । तथाहि सति गायत्रीशब्देन गायत्र्यवच्छिन्नब्रह्मण एव लक्ष्यत्वापातात् । नचेष्टापत्तिः । तत्र भूतादिपादव्यपदेशास्यानुपपत्तेरिति द्रष्टव्यम् । भाष्ये ते वा एत इति । &amp;ldquo;ते वा एते पञ्चान्ये पञ्चान्ये दश सन्तः तत् कृतम्; तस्मात् सर्वासु दिक्षु अन्नमेव दशकृतम् सैषा विराडन्नादी&amp;rsquo;ति श्रुतिः । अस्याः श्रुतेः अयमथर्ः संवर्गविद्यायामधिदैवतम् अग्निसूर्यचन्द्रसलिलानि वायौ लीयन्ते, अध्यात्मं च वाक्चक्षुश्रोत्रमनांसि प्राणे संह्रियन्त इत्युक्त्तम्, &amp;ldquo;यदा वाऽग्निरुद्वायती&amp;rsquo;त्यादिना । तत्राधिदैवतं वायुना सह पञ्चान्ये, अध्यात्मं तेभ्योऽन्ये प्राणेन सह पञ्च दश सन्तस्तत्कृतम् । मिलितानां दशसङ्खयाश्रयत्वात् कृतं भवति । कृतनामा कश्चिदयोद्यूतशास्त्रे प्रसिद्धः । स च चतुरङ्को दशात्मकः । कथं चतुरङ्कस्य दशात्मकत्वम् । इत्थम् । चतुरङ्के अये त्रिद्वयेकाङ्कानां त्रयाणामप्यन्तर्भावात् । ततश्च शतं सहस्त्रेषु सम्भवतीति न्यायेन एकस्मिन्नेव चतुरङ्काये चतुरङ्कद्वयङ्कत्र्यङ्कैकाङ्कायानामन्तर्भावात् अङ्कानां दशत्वसङ्ख्या सम्बदध्यते । ततश्च संवर्गविद्यान्तर्गतपदार्थानां दशत्वसङ्खयाश्रयत्वेन कृतनामकायसादृश्यात् तत कृतमित्युच्यते । &amp;ldquo;तस्मात् सर्वासु दिक्षु चान्नमेव दशकृतम्&amp;rsquo; उक्त्ताद्धेतोः सर्वासु दिक्षु वर्तमानमग्निवाय्वादिदशकं कृतनामकायस्थानीयमन्नमेव भवति । तस्मान्नत्वे हेतुमाह- सैषा विराडिति । &amp;ldquo;दशाक्षरा विराट् विराडन्न&amp;rsquo;मिति श्रुतेः दशसङ्ख्याया विराट्त्वम्, विराट्त्वादन्नमित्यर्थः । विधेयाभिप्रायः स्त्रीलिङ्गनिर्देशः । विराट्त्वेनान्नभूतानामेवैषां कृतनामकायत्वेनान्नादित्वमप्यस्ति । कृतसंज्ञके ह्यये दशत्वसङ्खयाया अन्तर्भूतत्वात् । दशत्वसङ्खयायाश्च विराट्त्वेनान्नत्वादन्नां कृतेऽन्तर्भूतम् । तत उपचारात् कृतमन्नादीत्युच्यते । अत अन्नादित्वेन वाय्वादय उपास्या इति परैर्वर्णितः । आचार्यैस्तु अन्नादिति पाठमाश्रित्य अनेनैव पदेन विराट्त्वकृतत्वायत्वान्नत्वान्नादित्वयोर्लाभमभिप्रेत्य अन्नं च तदत्ति चेति व्याख्यातम् । ततोऽपि गायत्र्या एवेति । लक्ष्यार्थस्तुतिपरत्वकल्पनापेक्षया मुख्यार्थस्तुतिपरत्वस्यैव युक्त्तत्वादिति भावः । तत्सदृशब्रह्मपरत्वादिति । ततश्च गायत्रीप्रदप्रतिपन्नसादृश्यसिद्धयर्थतया, सैषा चतुष्पदेति ब्राह्मणप्रतिपाद्यचतुष्पात्वं विवक्षितमित्यर्थः ।यादवप्रकाशैस्त्वित्यादि । ननु, &amp;ldquo;गायत्री वा इदं सर्वं भूतम्&amp;rsquo; इत्यादि ब्राह्मणस्य चतुष्पात्त्वपरत्वाभावे, सैषा चतुष्पदा षड्विधे&amp;rsquo;ति चतुष्पात्त्वषाड्विध्ययोर्द्वयोरपि निगमनं नोपपद्येतेत्याशङ्कय, षाड्विध्यांश एव निगमनम्, चतुष्पात्त्वांशे तु विधानमित्याह- सैषा चतुष्पदा षड्विधेति वाक्यं चेति । मन्त्रवर्णप्रतिपाद्यमिति । मन्त्रवर्णस्तद्विवरणरूप इत्यर्थः । वाक्प्राणयोर्गानत्राणादिवदिति । अस्मन्मते विधात्वेनाभिमतानां गानत्राणसर्वभूतप्रतिष्ठात्वतदनतिवर्त्यत्वप्राणप्रतिष्ठात्व तदनतिवर्त्यत्वानां षष्णां प्राधान्यतः प्रतिपाद्यत्वाभावेन विधात्वमनभ्युपगच्छतः तव मते, &amp;ldquo;गायत्री वा इदं सर्वं भूतं या वै सा गायत्री इयं वाव सा येयं पृथिवी, या वै सा पृथिवी इदं वाव तद्यदिदमस्मिन् पुरुषे शरीरम्, यद्वै तत् पुरुषे शरीरमिदं वाव तत् यदितमस्मिन्नन्तः पुरुष हृदयमि&amp;rsquo;ति भूतपृथिवीशरीरहृदयानां गायत्र्यादिभेदेनानन्यार्थतया प्राधान्येन निदैशवत् वाक्प्राणयोरपि प्राधान्येन निर्देशाभावात् न विधात्वं सम्भवतीति भावः । अन्यार्थत्वमेवोपपादयति गानत्राणाभ्यामिति । षाड्विध्यं च विवक्षुरिति चकारात् गायत्रीशब्दवाच्यत्वं च समुच्चीयते । ननु शरीरशब्दस्य निष्कर्षकशब्दतया कथं गायत्रीसामानाधिकरण्येन निर्देश इत्याशङ्कयाह- भूतपृथिव्योर्गायत्रीसामानाधिकरण्येनेति । प्राणशब्दस्य जीवपरत्वं केचिदाहुरिति । भूतप्राणशब्दौ एकार्थौ । ततश्च पृथिवीशरीरहृदयानां भूतप्रतिष्ठात्वसाम्यादन्योन्याभेदव्यपदेश उपपद्यत इति मृषावादिन आहुरित्यर्थः । भूतप्राणशब्दयोरिति । &amp;ldquo;अस्यां हीदं सवर्ं भूतं प्रतिष्ठितम्&amp;rsquo;, &amp;ldquo;अस्मिन् हीमे प्राणाः प्रतिष्ठिताः&amp;rsquo; इत्यनयोरित्यर्थः । षाड्विध्यं च निगमयतीति । ननु &amp;ldquo;सैषा चतुष्पदे&amp;rsquo;ति ब्रह्मणः प्रतिपादनं न सम्भवति । &amp;ldquo;टाबृची&amp;rsquo;ति ॠचि वाच्यायामेव पादान्ताट्टापो विधानादिति चेन्न- ब्रह्मणि ॠगभेदारोपेण टाष्प्रत्ययोपपत्तेरिति भावः । ननु &amp;ldquo;तावानस्य महिमे&amp;rsquo;ति साक्षितयोदाहृतो मन्त्रः पुरुषसूक्त्तगतः । तत्र च तावच्छब्दः, &amp;ldquo;स भूमिं विश्वतो वृत्वे&amp;rsquo;ति प्रकृतभूमिमात्रपरः । स कथं मन्त्रः चतुष्पात्त्वरूपमहिमानुवादी स्यादित्याशङ्कयाह- स भूमिं विश्वतो वृत्वेत्युत्त्क्ेति । अन्तर्गतानीति । ततश्च स भूमिं विश्वतो वृत्वेत्यनेनैव चतुष्पात्त्वमहिम्नः प्रतिपादनसम्भवात् तत्रत्येन तावनस्येत्यनेन तदनुवादः सम्भवतीति भावः । जाग्रदाद्यवस्थात्रयोपलक्षितं बाह्मशरीररहार्दरूपेणेति । जाग्रदाद्यवस्थासञ्चारभूमिबाह्यशारीरहार्दाकाशस्थितविश्वतैजसप्राज्ञरूपपादत्रयोपलक्षितमित्यर्थः । कारणस्वरूपमिति । द्योतमाने आत्मस्वरूपे अवस्थितमपरिच्छिन्नं परमार्थभूतमात्मस्वरूपं वेत्यर्थः । एवं हि वाचस्पतिना व्याख्यातम् । तत्प्रकारश्चास्माभिः पूर्वमेव प्रदर्शितः । चतुष्पाद्ब्रह्मवाक्पादः प्राणः पाद इत्यादि । यद्यत्र वाक्पादः प्राणः पदि इत्यादिना ब्रह्मप्रतीकस्य मनस एव पादाः कथ्यन्ते, अग्निः पादो वायुः पाद इत्यादिना ब्रह्मप्रतीकस्याकाशस्य पादाः कथ्यन्त सति मतम् । तदा, &amp;ldquo;प्राची दिक् कला प्रतीची दिक् कला दक्षिणा दिक् कला उदीची दिक् कला । एष वै सोम्य चतुष्कलः पादो ब्रह्मणः&amp;rsquo; इति सम्प्रतिपन्नमुदाहरणान्तरं द्रष्यव्यम् । अत्र च वक्त्तव्यं सर्वम्, बुद्धयर्थः पादवदित्यत्र स्पष्टयिष्यते । पुरुषसूक्त्तप्रक्रियानुगुण्यादिति । तावानिति मन्त्रस्य तत्र परिच्छेद व्युदासकत्वदर्शनादिति भावः । अनन्तरवाक्यानुगुण्यादिति । &amp;ldquo;तदेतत्पूर्णमप्रवर्ती&amp;rsquo;त्यनन्तरवाक्ये परिच्छिन्नत्वशङ्काव्युदासकत्वदर्शनेन तदानुगुण्याच्चेत्यर्थः । हृदयस्थाकाशस्येति । हृदयस्य स्तुत्यर्थं हार्दाकाशस्य महत्त्वं वक्त्तुमित्यर्थः । ननु तदेत्पूर्णमिति वाक्ये अव्यवहितत्वात् हृदयमात्र एव ब्रह्मोपासनं विधीयते; न तु गायत्र्याख्यस्य चतुष्पाद्ब्रह्मणः; तस्य विच्छिन्नत्वात् । (अतः)ज्योतिर्वाक्ये न तस्य ग्रहणमित्याशङ्कयाह- नात्र हृदयमात्रमिति । सप्तम्यश्रवणादिति । हृदि ब्रह्मोपासीतेति हृदयान्तर्वर्तिब्रह्मोपासनाश्रवणादित्यर्थः । ननु &amp;ldquo;तस्य ह वा एतस्ये&amp;rsquo;त्यादिविहितद्वारकोपासनेन गायत्र्युपासनप्रकरणं विच्छिन्नमित्याशङ्कय तस्याङ्गतया न व्यवधायकत्वमित्याह- अथ ब्रह्मोपासनाङ्गत्वेनेति । &amp;ldquo;चक्षुष्यः श्रुतो भवती&amp;rsquo;त्यस्यार्थमभिप्रायं चाह- आभिरूप्यकीर्तिमत्त्वेति । ज्योतीरूपत्वेनोपासनेति । ज्योतिश्शरीरकतयोपासनेत्यर्थः । कार्योत्पत्तिप्रसङ्ग इति । न चानुत्पादनवत उत्पादनस्यापि ईश्वराधिष्ठानसापेक्षत्वात् नोत्पादनापादनं युक्त्तमिति वाच्यम् तर्हि स्वापे उभयोरपि विरहप्रसङ्ग इति तात्पर्यम् । यत् सप्तान्नानि मेधयाऽजनयत्पितेति । अत्र बुद्धिसौकर्यार्थं व्याख्यास्यमाना श्रुतिर्लिख्यते- यत्सप्तान्नानि मेधया तपसाऽजनयत्पिता । एकमस्य साधारणम् द्वे देवानभाजयत् । त्रीण्यात्मनेऽकुरुत पशुभ्यं एकं प्रायच्छत् । तस्मिन् सर्वं प्रतिष्ठितं यच्च प्राणिति यच्च न । तस्मात्तानि न क्षीयन्ते अद्यमानानि सर्वदा । या वैतामक्षितिं वेद सोऽन्नमत्ति प्रतीकेन । स देवानपिगच्छति स ऊर्जमुपजीवतीति श्लोकाः । यत्सप्तन्नानि मेधया तपसाऽजनयत्पितेति । मेधया हि तपसाऽजनयत्पिता । एकमस्य साधारणमिति । इदमेवास्य तत्साधारणमन्नम्, यदिदमन्नमद्यते । स य एनमुपास्ते न स पाप्मनो पाप्मनो व्यावर्तते किश्रं ह्येतत् । द्वे देवानभाजयदिति, हुतं च प्रहुतं च । तस्माद्देवेभ्यो जुह्वति प्र च जुह्वाति । अथो आहुः दर्शपूर्णमासाविति । तस्मान्नेष्टियाजुकः स्यात् । पशुभ्य एकं प्रायच्छदिति । तत् पयः । पयो ह्येवाग्रे मनुष्याश्च पशवरचोपजीवन्ति । तस्मात् कुमारं जातं घृतं वैवाग्रे प्रलिलेहयन्ति, स्तनं वाऽनुधापयन्ति । अथ वत्सं जातमाहुरतृणाद इति । तस्मिन् सर्वं प्रतीष्ठितं, यच्च प्राणिति यच्च नेति । पयसि हीदं प्रतिष्ठितम्, यच्च प्राणिति यच्च न । तद्यदिदमाहुः संवत्सरं पयसा जुह्वत् अप पुनर्मृत्युञ्जयतीति । न तथा विद्यात् यदहरेव जुहोति तदहः पुनर्मृत्युमुपजयति । एवं विद्वान् सर्वं हि देवेभ्योऽन्नाद्यं प्रयच्छति । कस्मात्तानि न क्षीयन्ते अद्यमानानि सर्वदेति । पुरुषो वा अक्षितिः । स हीदमन्नं धिया धिया जनयते कर्मभिः । यद्धयेतन्न कुर्यात्, क्षीयते ह । सोऽन्नमत्ति प्रतीकेनेति । मुखं प्रतीकम् । मुखेनेत्येतत् । स देवानपिगच्छति स ऊर्जमुपजीवतीति प्रशंसा । त्रीण्यात्मनेऽकुरुतेति । मनो वाचं प्राणम् । तान्यात्मनेऽकुरुते अन्यत्रमना अभूवं नापश्यम् । अन्यत्रमना अभूवम्, नाश्रौषमिति । मनसा ह्येव पश्यति मनसा शृणोति । कामः सङ्कल्पो विचिकित्सा श्रद्धाऽश्रद्धा धृतिरधृतिर्हीधर्ीर्भीरित्येतत् सर्वं मन एव । तस्मादपि पृष्ठत उपस्पृष्टो मनसा विजानाति । यः कश्च शब्दो वागेव सा । एषा ह्यन्तमायतैषा हि न । प्राणोऽपानो व्यान उदानस्समानोऽन इत्येतत् सर्वं प्राण एव । एतन्मयो वा अयमात्मा वाङ्मयो मनोमयः प्राणमयः । त्रयो लोका एत एव । वागेवायं लोको मनोऽन्तरिक्षलोकः प्राणोऽसौ लोकः । त्रयो वेदा एत एव । वागेव ॠग्वेदो मनो यजुर्वेदः प्राणस्सामवेदः । देवाः पितरो मनुष्याः एत एव । वागेव देवा मनः पितरः प्राणो मनुष्याः । पिता माता प्रजा एत एव । वागेव देवा मनः पितरः प्राणो मनुष्याः । पिता माता प्रजा एत एव । मन एव पिता वाङ्माता प्राणः प्रजा । विज्ञातं विजिज्ञास्यमविज्ञातमेत एव । यत्किञ्चिद्विज्ञातं वाचस्तद्रूपं वाग्विज्ञाता । वागेवैनं तत् भूत्वाऽवति । यत्किञ्च विजिज्ञास्यं मनसस्तद्रूपम् । मनो हि विजिज्ञास्यम् । मन एनं तत् भूत्वाऽवति । यत्किञ्चाविज्ञातं प्राणस्य तद्रूपम् प्राणो ह्यविज्ञातः । प्राण एनं तद्भूत्वाऽवति । तस्यै वचः पृथिवी शरीरं ज्योतीरूपमयमग्निः । तद्यावत्येव वाक् तावती पृथिवी तावानयमग्निः । अथैतस्य मनसो द्यौश्शरीरं ज्योतीरूपमसावादित्यः तद्यावदेव मनस्तावती द्यौस्तावानसावादित्यः । तौ मिथुनं समैताम् । ततः प्राणोऽजायत । स इन्द्रः । स एषोसपत्नः । द्वितीयो वै सपत्नः । नास्य सपत्नो भवति, य एवं वेद । अथैतस्य प्राणस्यापश्शरीरं ज्योती रूपमसौ चन्द्रः । तद्यावानेव प्राणस्तावत्य आपस्तावानसौ चन्द्रः । त एते सर्व एव समाः । सर्वेऽन्ताः । स यो हैतान् अन्तवत उपास्ते, अन्तवन्तं स लोकं जयति । अथ या हैतान् अनन्तानुपास्ते, अनन्तं हि लोकं जयति । स एष संवत्सरः प्रजापतिः षोडशकलः तस्य रात्रय एव पञ्चदश कलाः । ध्रुवैवास्य षोडशी कला स रात्रिभिरेवा च पूर्यते, अप च क्षीयते । सोऽमावास्यां रात्रिमेतया षोडश्या कलया सर्वामिदं प्राणभृदनुप्रविश्य ततः प्रातर्जायते, तस्मादेतां रात्रिं प्राणभृतः प्राणं न विच्छिन्द्यात्, अपि कृकलासस्य, एतस्या एव देवताया अपचित्यै । यो वै संवत्सरः प्रजापतिष्षोडशकलोऽयमेव सोऽयमेवंवित् पुरुषस्तस्य वित्तमेव पञ्चदश कला आत्मैवाऽस्य षोडशी कला । स वित्तैनैवा च पूर्यतनैवा च क्षीयते तदेतन्नभ्यं यदयमात्मा प्रधिवित्तम्, तस्माद्यद्यपि सर्वज्यानिं जीयते आत्मना चेत् जीवति प्रधिनागादित्येवाहुः । अथ त्रयो वाव लोकाः मनुष्यलोकः पितृलोको, देवलोक इति सोऽयं मनुष्यलोकः पुत्रेणैव जय्यो नान्येन कर्मणा । कर्मणा पितृलोको विद्यया देवलोकः देवलोको वै लोकानां श्रेष्ठस्तस्माद्विद्यां प्रशंसन्ति । अथातस्संप्रत्तिः- स यदा प्रेष्यन् मन्यतेऽथ पुत्रमाह त्वं ब्रह्म त्वं यज्ञस्त्वं लोक इति । स पुत्रः प्रत्याहाहं ब्रह्माहं यज्ञोऽहं लोक इति । यद्वै किञ्चानूक्त्तं तस्य सर्वस्य ब्रह्मेत्येकता । ये वै के च यज्ञाः तेषां सर्वेषां यज्ञ इत्येकता । ये वै के च लोकास्तेषां सर्वेषां लोक इत्येकता । एतावद्वा इदं सर्वं एतन्मा सर्वं सन्नयमितोऽभुनजदिति । तस्मात् पुत्रमनुशिष्टं लोक्यमाहुः । तस्मादेनमनुशासति । स यदैवंविदस्माल्लोकात् प्रैति, अथैभिरेव प्राणैस्सह पुत्रमाविशति । स यद्यनेन किञ्चिदक्ष्णया कृतं भवति, तस्मादेनं सर्वस्मात् पुत्रो मुञ्चति । तस्मात्पुत्रो नाम स पुत्रेणैवास्मिन् लोके प्रतितिष्ठति । अथैनमेते देवाः प्राणा अमृता आविशन्ति पृथिव्यै चैनमग्नेश्च दैवी वागाविशति । सा वै दैवी वाग् यया यद्यदेव वदति तत्तद्भवति । दिवश्चैनमादित्याच्च दैवं मन आविशति । तद्वै दैवं मना येनानन्द्येव भवति; अथो न शोचति । अद्भयश्चैनं चन्द्रमसश्च दैवः प्राण आविशति । स वै दैवः प्राणो यस्सञ्चरंश्चासञ्चरंश्च न व्यथते अथो नरिष्यति । स एवंविद् सर्वेषां भूतानामात्मा भवति । यथैषा देवता, एवं स यथैतां देवतां सर्वाणि भूतान्यवन्त्येवं वैवंविदं सर्वाणि भूतान्यवन्ति । यत् किञ्चेमाः प्रजाश्शोचन्ति, अमैवासां तद्भवति । पुण्यमेवासुं गच्छति न ह वै देवान् पापं गच्छति । परमात्मनः सङ्कल्पादिति । सङ्कल्पादुत्पत्तिमुक्त्तेत्यन्वयः । प्रसिद्धं मन एवेति । न भवदभिमतेश्वरव्यूहप्रत्याशेति भावः । अवच्छेदकमिति । विषय इत्यर्थः । पूर्ववद्योजनेति । मनसस्तद्रूपमित्यादीनां वाचो रूपमित्यादिवदर्थं इति भावः । तस्यै वाच इति । तस्या वाच इत्यर्थः । प्रतिस्पर्धिविरहितत्वमिति । तस्यैव प्राणसंवादे ज्यैष्ठयस्य निर्धारितत्वादिति भावः । ननु मनःप्राणयोः प्रद्युम्नवाय्वाद्यधिष्ठेयत्वश्रवणात् कथमादित्यचन्द्राधिष्ठेयत्वमित्याशङ्कयाह- मनःप्राणयोरिति । ननु तलवकारिणां छन्दसि, ॠतं ज्योतिष्मदुदष्लवत सत्यं ज्योतिष्मदुपप्लवत तपो ज्यातिष्मदुपप्लवतेति ॠतसत्यतपश्शब्दितानां वाङ्मनःप्राणशब्दितानां प्रलयावस्थितया श्रूयमाणानामीश्वरव्यूहरूपत्वात्, तलवकारिश्रुतिरेव व्यूहत्रये प्रमाणमित्याशङ्कय निराकरोति ननु तलवकारिणां श्रुतावित्यादिना । व्यूहत्रयस्य प्रमाणशून्यत्वादेव वाङ्मयपत्नीकात् मनोमयात् प्राणमयोत्पत्तिरिति चानुपपन्नमित्याह- यत एवमिति । वृहदारण्यकेवाङ्मयपत्नीको मनोमयः प्रतिपाद्यत इति शङ्कते- ननु वृहादारण्यक एव षष्ठे अध्याय इति । पत्नीवतः पुरुषस्येति । ततश्च पुत्रस्य प्राणमयस्य इन्द्रत्वप्रतिपादकसप्तान्नब्राह्मणेन दक्षिणाक्षिस्थस्य मनोमयस्य पितुरिन्द्रत्वप्रतिपादकस्यास्य वचनस्य विरोध इत्यर्थः । अधिकरणे घञिति । यद्यपि, &amp;ldquo;यज्ञे समि सतुव&amp;rsquo; इति यज्ञविषय एव घञ् । तथाऽति छान्दसत्वाद्वा यज्ञत्वारोपाद्वा भविष्यतीति भावः । नन्वघमर्षणसूक्त्ते &amp;quot; ॠतं च सत्यं चाभीद्धात्तपसोध्यजायते&amp;rsquo;ति तपश्शब्दवाच्यमनोमयात् ॠतसत्यशब्दवाच्यवाङ्मयप्राणमययोरुत्पतिप्रतीतेः । ईश्वरव्यूहप्रतिपादनं दृश्यत इत्याशङ्कयाह- तलवकारिश्रुताविति । प्रसङ्गादन्यदपि यादवप्रकाशोक्तं दूषयति- किञ्च वाङ्मयपत्नीकादिति । चतुर्मुखोत्पत्तेः पूर्वमेवेति । वाङ्मयस्तमोगुणोपाधिकतया रुद्रः, प्राणमयो रजोगुणोपाधिकतया चतुर्मुखः, मनोमयस्तु सत्त्वोपाधिकतया विष्णुरिति सिद्धत्वात् रुद्रपत्नीकाद्विष्णोश्चतुर्मुखजनिरुक्त्ता स्यादिति भावः । शैलालिब्राह्मणशतपथब्राह्मणा दिकं समन्वयसूत्रे द्रष्टव्यम् । योजना त्वस्वरसेति । न च सिद्धान्तेऽपि तमस्त्वावस्थाया अनादित्वाद्विभागस्य च जननरूपत्वाभावात्, तमस्सञ्जायत इति वाक्यस्वारस्यं नास्तीति वाच्यम् । विभागरूपावस्थान्तरसम्बन्धमादाय सञ्जायत इति प्रयोगोपपत्तेरिति भावः । अक्षरं तमसि लीयत सति लयश्रवणविरुद्धा चेति । अक्षरत्वावस्थाया आद्यावस्थात्वोक्तिरिति शेषः । किञ्च स्वप्रकरण इति । &amp;ldquo;तदक्षरे परमे व्योमन्नि&amp;rsquo;ति प्रकरण इत्यर्थः । स्थानविशेषस्य संनिहितत्वाच्चेति । &amp;ldquo;ते ह नाकं महिमानस्सचन्त&amp;rsquo; इति स्थानविशेषस्य संनिहितत्वादित्यर्थः । ननु तमसः परस्तादित्यस्य परस्वरूपगततमोवैलक्षण्यप्रतिपादकत्वाभावे परमात्मस्वरूपस्य सर्वगततया परस्तादित्युक्त्तयनुपपत्तिरित्याशङ्कयाह- देशविशेषवर्तिपरमात्मविशेषणत्वोपपत्तेरिति । विग्रहविशेषविशिष्टपरमात्मस्वरूपस्य तमःपारवर्तित्वं सम्भवतीति भावः । अतस्तमसः परस्य स्थानस्येति । तमोविभागरूपस्य मुक्त्तपरमात्मस्थानस्य प्रत्यभिज्ञानसम्भवादित्यर्थः ।सप्तम्यन्तर्बहिरिति । पुरोवादिवाक्यगताया अपि अनेकार्थसाधारणसप्तम्याः अनुवादिवाक्यगताया अपि एकार्थनिय तया पञ्चम्या कांस्यभोजिन्यायेन अर्थनिर्णयो भवतीति भावः । यत्र हि गुरोः क्रांस्यभोजननियमो नास्ति, शिष्यस्य तु सोऽस्ति, तत्र, क्रमेणोभयोरेकपात्रभोजने प्रसक्त्ते गुरुणाऽपि गुणभूतं शिष्यमनुसृत्य कांस्यभोजनमेवाद्रियते । सोऽयं कांस्यभोजिन्यायः । स्थानविशेषादुपरिस्थितिरिति । स्थानविशेषस्योपरिस्थितिरिति पाठःसमीचीनः । अतर्थप्रत्ययोगे, षष्ठयतसर्थप्रत्ययेनेति षष्ठया एव युक्त्तत्वात् । ॥ इति ज्योतिरधिकरणम् ॥ कारणत्वाक्षेपकेति । जीवविशेषकारणत्वसाधकलिङ्गभूयस्त्वमित्यर्थः । श्रुतावुपयुक्त्तांशो लिख्यते- &amp;ldquo;प्रतर्दनो ह वै दैवादासिरिन्द्रस्य प्रियं धामोपजगाम&amp;rsquo; मनुष्यस्येन्द्रलोकगमने हेतुमाह- &amp;ldquo;युद्धेन च पौरुषणे च ।&amp;rsquo; युद्धपौरुषाभ्यं प्रीतस्येन्द्रस्य धाम जगामेत्यर्थः । &amp;ldquo;तं हेन्द्र उवाच प्रतर्दन वरं ते ददानीति । स होवाच प्रतर्दनः, त्वमेव वरं वृणीष्व यं त्वं मनुष्याय हिततमं मन्यस इति । तं हेन्द्र उवाच एतदेवाहं मनुष्याय हिततमं मन्ये यन्मां विजानीयात् । त्रिशीर्षाणं त्वाष्ट्रमहनम्; अरुन्मुखान् यतीन् सालावृकेभ्यः प्रायच्छम्; बह्वीस्सन्धा अतिक्रम्य दिवि प्राह्लादीनतृणहम् अन्तरिक्षे पौलोमान् पृथिव्यां कालकञ्जान् । तस्य मे तत्र न लोम चामीयते । स यो मां विजानीयात् नास्य केनच कर्मणा लोको मीयते न मातृवधेन न पितृवधेन न स्तेयेन न भ्रूणहत्यया, नास्य पापं चकृषो मुखं नीलं वेति । स होवाच प्राणोऽस्मि प्रज्ञात्मा तं मामायुरमृतमित्युपास्स्व आयुः प्राणः प्राणो वा आयुः प्राण उवा अमृतम् । यवद्धयस्मिन् शरीरे प्राणो वसति तावदायुः । प्राणेन ह्येवामुष्मिन् लोके अमृतत्वमाप्नोति प्रज्ञया सत्यसङ्कल्पमिति । स यो मामायुरमृतमित्युपास्ते सर्वमायुरस्मिन् लोके एति आप्नोत्यमृतत्वम्&amp;rsquo; इन्द्र उवाच &amp;ldquo;अस्तित्वे च प्राणानां निःश्रेयसम्&amp;rsquo; इति । मुख्यप्राणस्यास्तित्व एवेतरेषामिन्द्रियाणां श्रेय इत्यर्थः । तदेवोपपादयति, &amp;ldquo;जीवति हि वागपेतो मूकान् हि पश्यामः । जीवति चक्षुरपेतोऽन्धान् हि पश्यामः&amp;rsquo; इति । अथखलु प्राण एव प्रज्ञात्मा इदं शरीरं परिगृह्योत्थापयति । तस्मादेतदेवोक्थमुपासीत । यो वै प्राणस्सा प्रज्ञा या वै प्रज्ञा स प्राणः । सह ह्येतावस्मिन् शरीरे वसतः । सहोत्क्रामतः तस्यैषैव दृष्टिः एतद्विजानाति यत्रैततत्पुरुषस्सुप्तः स्वप्नं न कथञ्चन पश्यति अथास्मिन् प्राण एवैकधा भवति । तदैनं वाक् सर्वैर्नामभिस्सहाप्येति चक्षुस्सर्वै रूपैस्सहाष्येति श्रोत्रं सर्वैश्शब्दैस्सहाप्येति मनः सर्वैर्ध्यानैस्सहाष्येति, स यदा प्रतिबुध्यते यथाग्नेर्विस्फुलिङ्गा विप्रतिष्ठेरन् एवमेतस्मादात्मनः प्राणा यथायतनं विप्रतिष्ठन्ते, प्राणेभ्यो देवा देवेभ्यो लोकाः &amp;ldquo;यो वै प्राणः सा प्रज्ञा या वै प्रज्ञा स प्राणस्सह ह्येतावस्मिन् शरीरे वसतः । सहोत्क्रामतः, अथ खलु यथा प्रज्ञायां सर्वाणि भूतान्येकीभवन्ति तद्व्याख्यास्यामः- वागेवास्या एकमङ्गमबदूदुहत् तस्याति नाम परस्तात् प्रतिविहिता भूतमात्रा । घ्राण एवास्या एकमङ्ग अदूदुहत्, तस्य गन्धः परस्तात् प्रतिविहिता भूतमात्रा । चक्षुरेवास्या एकमङ्ग अदूदुहत् तस्य रूपं परस्तात् प्रतिविहिता भूतमात्रा । श्रोत्रमेवास्या एकमङ्गं अदूदुहत् तस्य शब्दः परस्तात् प्रतिविहिता भूतमात्रा, जिह्वैवास्या एकमङ्गं अदूदुहत्, तस्या रसः प्रतिविहिता भूतमात्रा । हस्तावेवास्या एकमङ्गमदूदुहत्, तयोः कर्माणि परस्तात् प्रतिविहिता भूतमात्रा । हस्तावेवास्या एकमङ्गमदूदुहत्, तयोः कर्माणि परस्तात् प्रतिविहिता भूतमात्रा । शरीरमेवास्या एवमद्गमदूदुहत् तस्य सुखदुःखे परस्तात् प्रतिविहिता भूतमात्रा उपस्थ एवास्या एकमङ्गमदूदुहत् । तयोरितयाः परस्तात् प्रतिविहिता भूतमात्रा, पादावेवास्या एकमङ्गमदूदुहत्, तयोरित्याः परस्तात् प्रतिविहिता भूतमात्रा, प्रज्ञैवास्या एकमङ्गमदूदुहत्, तस्यै धियो विमातव्यं कामाः परस्तात् प्रतिविहिता भूतमात्रा ।&amp;rsquo; इन्द्रियाणां मध्ये वागेवास्याः प्रज्ञाया एकमवयवमदूदुहत्, पूरितवती सम्पादितवती, तस्याः वाचस्सकाशात्, प्रज्ञायाः परस्ताद्भागे नामरूपा भूतमात्रा आहिता भवति । विषयाणां प्रज्ञांशत्वादिति भावः । एवमुत्तरत्रापि द्रष्टव्यम् । &amp;ldquo;प्रज्ञया वाचं समारुह्य वाचा सर्वाणि नामान्याप्नोति, प्रज्ञया घ्राणं समारुह्य सर्वान् गन्धानाप्नोती&amp;rsquo;त्यादि । &amp;ldquo;प्रज्ञयैव धियं सारुह्य प्रज्ञयैव धियो विज्ञातव्यं, कामानाप्नोति&amp;rsquo; मनसा संयुक्त्तानि बाह्ह्मयेन्द्रियाणि स्वकार्यकराणीत्यर्थः । तदेवोपपादयति- &amp;ldquo;नहि प्रज्ञापेता वाङ्नाम किञ्चन प्रज्ञापयेत् अन्यत्र मे मनोऽभूदित्याह नाहमेतं नाम प्राज्ञासिषमिती&amp;rsquo;त्यादि । &amp;ldquo;न वाचा विजिज्ञासीत वक्त्तारं विद्यात् । न गन्धं विजिज्ञासीत घ्रातारंविद्या&amp;rsquo; इत्यादि । न इत्या विजिज्ञासीत एतारं विद्यात् इत्या गमनीत्यर्थः&amp;quot;न मनो विजज्ञासीत मन्तारं विद्यात् ता वा एता दशैव भूतमात्रा अधिप्रज्ञं दश प्रज्ञामात्रा अधिभूतम् । यद्धि भूतमात्रा न स्युः न प्राज्ञामात्रास्युः यद्वाप्त ज्ञामात्रा न स्युः न भूतमात्रास्युः न ह्युन्यतरतो रूपं किञ्चन सिद्वयेत् । नो एवैतन्नाना&amp;rsquo;, मात्राद्वयमप्यन्योन्याविनाभूतमित्यर्थः । &amp;ldquo;तद्यथा रथस्यारेषु नेमिरर्पिता नाभावरावर्पिताः एवमेवैता भूतमात्रा प्रज्ञामात्रास्वर्पिताः, प्रज्ञामात्राः प्राणे अर्पिताः, स एष प्राण एव प्रज्ञात्मा आनन्दोजरोऽमृतः स न साधुना कर्मणा भूयान् नो एवासाधुना र्कमणा कनीयान् । एष ह्येवैनं साधु कर्म कारयति तं यमेभ्यो लोकेभ्य उन्निनीषति । एष ह्येवैनमसाधु कर्म कारयति तं यमेभ्यो लोकेभ्योऽधो निनीषति । एष लोकपाल एष लोकाधिपतिरेष सर्वेशः । स म आत्मेति तद्विद्यात् स म आत्मेति तद्विद्यात् ।&#39;&lt;/p&gt;</description>
    </item>
    <item>
      <title>11 इन्द्रप्राणाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/11_indraprANAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/sudarshana-sUriH/shruta-prakAshikA/rangarAmAnuja--bhAva-prakAshikA/1/1/11_indraprANAdhikaraNam/</guid>
      <description>&lt;p&gt;उपक्रमे इन्द्रशब्दनिर्दिष्टत्वादिति । अत्र केचित् । इन्द्रस्य प्रियं धामोपजगामेत्यत्रत्येन्द्रशब्दनिर्दिष्टस्य प्रसिद्धेन्द्रत्वं पूर्वपक्षसिद्धान्तसाधारणम् । अत इन्द्रशब्दनिर्दिष्टो जीवः परोवेति विप्रतिपत्यसम्भवात् इन्द्रप्राणशब्दनिर्दिष्ट इति भाष्यस्थेन्द्रशब्देन इन्द्रप्रयुक्त्तो मामितिशब्द एव विवक्षणीयः । तस्य च द्वितीयान्तत्वेन हिततमोपासनकर्मतयेति भाष्यस्वारस्यमपि सिद्धयतीत्याहुः । नन्विन्द्रशब्देनेति । न तु मामिति शब्देनेत्यर्थः । इन्द्रशब्दनिर्दिष्टे विप्रतिपत्यभावस्य प्रागेव दर्शितत्वादिति द्रष्टव्यम् । तथा च, मदर्थस्तथानुगमादित्येवंरीत्या न सूत्रितमिति भावः । ननु परमतवज्जीवो वा मुख्यप्राणो वा इन्द्रदेवता वा परमात्मा वेति चतुष्कोटिकसंशयः किमिति न प्रदर्शित इत्याशङ्कयाह- जीवमात्रलिङ्गसद्भावेऽपीति । विशेषाकाङ्क्षायामिति । छागपशुन्यायेनेति भावः । प्राधान्येन प्रतिपाद्यत्वशङ्काया इति । नन्वेवं जीवमुख्यप्राणलिङ्गान्नेति चेदिति शङ्कायाः कथमुत्थानमिति चेत्, तस्य मुख्यप्राणलिङ्गनिर्वाहप्रकारप्रश्ननिर्वाहपरतया अदोषादिति भावः । यदा स्वावस्थपरमात्मोपासनोपदेश इति ननु स्वावस्थपरमात्मोपासनोपदेशत्वसिद्धेः प्राणशब्दनिर्दिष्टपरमात्मत्वसिद्धयुपजीवितया तदुपपाद्यस्य कथं तदुपपादककोटौ निवेश इति चेन्न &amp;ldquo;मामुपास्वे&amp;rsquo;त्यस्यासम्भवदन्यथासिद्धिकत्वे प्राणशब्दस्य परमात्मपरत्वमिति सिद्धान्तकोटेरेवानुत्थितेस्तस्यापि तदुपपादककोटिनिवेशावश्यम्भावादिति भावः । स्ववाक्येति । विषयवाक्येत्यर्थः । साधकाकारपरामर्शित्वेनेति । परमात्मत्वसाधकानन्दादिमत्त्वेनानुगमादित्यर्थो विवक्षित इति भावः । परमात्मत्वानुगुण्येनानुगमादित्यस्यापि स एवार्थः । परमात्मतयानुगमादित्यस्यापि स एवार्थ इति द्रष्टव्यम् । नन्वेवं साध्यसाधकधर्मद्वयपरामर्शित्वे तथाशब्दस्यावृत्यादिप्रसङ्ग इत्याशङ्कयाह- प्राणः परमात्मा तथानुगमादिति । ननु तथाशब्दस्यानुगमविशेषणत्वे कथं तथा सत्येवोपपद्यत इति साध्यधर्मपरामर्शित्वानुगुणभाष्यनिर्वाह इत्याशङ्कय प्राणः परमात्मा तत्साधकानन्दत्वादियोगादित्युक्त्ते अर्थात् साध्यस्यापि परामर्शित्वं सम्भवतीत्याशयेनाह- बुद्धिस्थसाध्यसाधकधर्मेति । अन्यविशेषणभूतपरमात्मलिङ्गत्वादिति । तं मामायुरमृतमित्युपास्वेत्यामृतत्वादेर्ब्रह्मलिङ्गस्य उपासनान्विततया निर्देशादिति भावः । सूत्रान्तरैकार्थ्यादिति । तेन कृतकरत्वादित्यर्थः ।सालावृकयतिप्रदानेति । &amp;ldquo;त्रिशीर्षाणं त्वाष्ट्रमहनमरुन्मुखान् यतीन् सालावृकेभ्यः प्रायच्छं बह्वीः सन्धा अतिक्रम्य दिवि प्राह्लादीनतृणहम् । अन्तरिक्षे पौलोमान् पृथिव्यां कालकञ्जान् तस्य मे तत्र न लोम चामीयते&amp;rsquo; इति श्रवणादिति भावः । अरुन्मुखान्, रौतीति रुत् वेदान्तवाक्यम्; तत्र मुखं येषां ते रुन्मुखाः, ततोऽन्ये अरुन्मुखाः तान् । यतीन् सालावृकेभ्यः वनश्वभ्यः प्रायच्छम्; बह्वीः सन्धाः बह्वीः प्रतिज्ञाः अतिक्रम्य दिवि स्थितान् प्राह्लादीन् प्रह्लादपुत्रान् अतृणहं हिंसितवानस्मि । पौलोमान् पुलोमपुत्रान्, कालकञ्जान् कालकञ्जाख्यानसुरान् अतृणहमिति पूर्वेण सम्बन्धः । तस्य एवं हिंसितवतो मे तत्र तादृशेऽतिधोरे दुष्कर्मणि सत्यपि लोमापि नामीयत नाहिंस्यत इत्यर्थः । भूयस्त्वशब्देन व्याख्यात इति । फलतो व्याख्यात इत्यर्थः । एतेन बहुशब्दात् पृथ्वादित्वादिमनिचि, &amp;ldquo;बहोर्लोपो भू च बहोः&amp;rsquo; इति निष्पन्नस्य भूमशब्दस्य बहुत्वमेवार्थः, न तु बहुतरत्वापरपर्यायं भूयस्त्वमिति शङ्का निराकृता । भूमशब्दप्रकृतिं दर्शयितुमिति । प्रकृतिप्रत्ययव्युत्पत्तिसिद्धार्थं दर्शयितुमित्यर्थः । बहुत्ववाचिना शब्देन भूयस्त्वस्य फलितत्वप्रकारं दशर्यति- आपेक्षिकं हीति । बहुत्वस्य सावधिकत्वादवध्यपेक्षायां जीवलिङ्गानां संनिहितत्वात् ततो बहुत्वस्य सिद्धौ विवक्षितभूयस्त्वं सिद्धयतीति भावः । भाष्ये वक्त्तरि परमत्मन्येव हि संभवति इति । वक्त्तरि वक्त्तन्तर्यामिणीत्यर्थः । यद्वा वक्त्तरि परमात्मनीति व्यधिकरणे सप्तम्यौ, वक्त्तर्यनुप्रविष्ट परमात्मनीत्यर्थः । वस्तुतः वक्त्तुरिन्द्रस्य परमात्मत्वासम्भवादिति द्रष्टव्यम् । स एष प्राण एवेत्यादिकमुपात्तमिति । ततश्च पूर्वसूत्रविषयवाक्यस्य इहोपादानं न दोषायेति भावः । ननु, &amp;ldquo;नाम परस्तात् प्रतिविहिता भूतमात्रा गन्धः परस्तात् प्रतिविहिता भूतमात्रा&amp;rsquo; इत्यादिना नामगन्धरूपशब्दरसकर्मसुखदुःखानन्दगतिज्ञातव्यानामेव भूतमात्रात्वेन श्रुतौ दर्शनान्नामगन्धादीनामेव भूतमात्रात्वं तद्ग्राहिवाग्ध्राणादीनामेव प्रज्ञामात्रात्वं च युक्त्तमित्यभिप्रयन्नह- यद्वा भोग्यगन्धादय इति । अनुक्त्ताः पदार्थाश्चेति । दशेन्द्रियमध्ये अनुक्त्तवायुस्पर्शनेन्द्रियेत्यर्थः । दश दशोक्ता इति । दशैव भूतमात्रा अधिप्रज्ञं दश प्रज्ञामात्रा अधिभूतमिति प्रत्येकं दशत्वेनोक्ता इत्यर्थः । नो एवैतन्नानेति । नानाशब्दो विनार्थः । भूतमात्रास्वरूपं प्रज्ञामात्रास्वरूपाविनाभूतमित्यर्थः । प्रज्ञामात्राशब्द इतीति । न च वाच्यमित्यनेनान्वयः । न हि वागादीन्द्रियाणि भूतमात्राणामाश्रय इति । ननु &amp;ldquo;दशैव भूतमात्रा अविप्रज्ञम्&amp;rsquo; इति वाक्ये भवतामपीयमनुपपत्तिः समाना, तत्र प्रज्ञामात्राशब्दस्य इन्द्रियपरत्वात् । तत्र च गौणतया निर्वाहे प्रकृतेऽपि तस्य सुवचत्वादित्यस्वरसादाहतथा दशैवेति । तत्तदर्थविषयज्ञानपर इति चेदिति । तत्र च विषयतया अपिर्तत्वं सम्भवतीति भावः । एकदेशभूतानि हि चिदचित्तत्त्वानीति । ततश्च भूतमात्राः प्रज्ञामात्रास्वित्यस्य चिदचिद्विशिष्टब्रह्मैकदेशभूताचित्तत्त्वं तादृशे चित्तत्वेऽर्पितमित्यर्थ इति भावः । दृष्टान्ततया निर्दिष्टस्य प्राणशब्दस्यानेकार्थप्रयोगमुपपादयति- प्राणशब्दस्तावदित्यादिना । विशेषतो जीवे प्रयुक्त्तत्वमुपपादयति- तथा प्रज्ञाशब्दश्चेत्यादिना । उपरितनखण्डगतप्रज्ञाशब्दवदिति । &amp;ldquo;प्रज्ञया वाचं समारुह्य नहि प्रज्ञापेता वाक् नाम किञ्चत् प्रज्ञायेत् अन्यत्र मनोऽभूत्&amp;rsquo; इत्युत्तरखण्डगतप्रज्ञाशब्दवदित्यर्थः । प्राणोऽनूत्क्रामतीति श्रुत्यन्तरैकार्थ्याच्चेति । न च सहोक्रमणानूत्क्रमणश्रुत्योः कथमैकार्थ्यमिति वाच्यम् । अनुगन्तर्यपि सहप्रयोगदशर्नेन तयोरैकार्थ्यसम्भवादिति भावः । एकं भवन्तीत्युपक्रम्येति । उपकारकत्वेन एकं भवन्तीत्यर्थः । नेत्यामिति । &amp;ldquo;नेत्यां विजिज्ञासीत एतारं विद्यात्&amp;rsquo; इति श्रुतिः । इत्यागमनम् । प्राबल्यस्यार्थसिद्धत्वादपीति । वस्तुतस्तु प्रथमव्याख्यायाम्; तद्यथा रथस्येति वाक्यार्थीभूतस्य निखिलचिदचिद्वर्गाधारत्वस्यैव हेतुतयोपन्यासेनावयविस्वारस्यप्राबल्यस्य फलितत्वमपि नास्तीति द्रष्टव्यम् । अध्यात्मशब्दस्यात्मनीत्यर्थ इति । &amp;ldquo;विभक्त्त्यर्थे यदव्ययम्&amp;rsquo; इत्यव्ययीभावसमास इति भावः । अस्यां त्विति । अधिगतः- आधारत्वेनाधिगतः आत्मा-परमात्मा यैस्ते अध्यात्मानः, परमात्मासाधारणधर्म इत्यर्थः । अध्यात्मनां सम्बन्धो अध्यात्मसम्बन्ध इत्यर्थ इति भावः । आयुषः प्रभुत्वमिति । &amp;ldquo;यावद्धयस्मिन् शरीरे प्राणो वसति तावदायुः&amp;rsquo; इति श्रुतेरिति भावः । इन्द्रियाश्रयत्वमिति । &amp;ldquo;अस्ति वे च प्राणानां निश्रेयस&amp;rsquo;मिति प्राणशब्दवाच्यस्य परस्यास्तित्व एव प्राणशब्दितसर्वेन्द्रियाणां निःश्रेयसशब्दितपुरुषार्थप्रतिपादनादिति भावः । शरीरोत्थापकत्वमिति । &amp;ldquo;जीवति वागपेतो मूकान् हि पश्यामः । जीवति चक्षुः पेतोऽन्धान् हि पश्याम&amp;rsquo; इत्यारभ्य &amp;ldquo;इदं शरीरं परिगृह्योत्थापयती&amp;rsquo;ति श्रवणादिति भावः । विषयेन्द्रियादिविज्ञानप्रतिक्षेपेणेति । यद्यपि शङ्करभाष्ये- &amp;ldquo;एवमेवैता भूतमात्राः प्रज्ञामात्रास्वर्पिताः प्राज्ञामात्राः प्राणेऽर्पिताः स एष प्राण एव प्रज्ञात्माऽऽनन्दोऽजरोऽमृतः&amp;rsquo; इति विषयेन्द्रियव्यवहाराधारभूतं प्रत्यगात्मानमेवोपसंहरति । &amp;ldquo;स म आत्मेति विद्यत्&amp;rsquo; इति चोपसंहारः प्रत्यगात्मपरिग्रह एव साधुः इत्येव वर्तते, न तूक्त्तरूपेण, तथापीदं फलितार्थकथनम्, तथा हि- भूतमात्राशब्दितानां विषयाणां प्रज्ञामात्राशब्दितेषु इन्द्रियतज्जन्यज्ञानेषु कर्षितत्वं नाम तदधीनव्यवहारकर्मत्वम्, तद्भास्यत्वमित्यर्थः । एवं प्रज्ञामात्राणापि प्राणेऽर्पितत्वं तादृशमेव । ततश्च सर्वभासके तस्मिन् इतरेषां कल्पितत्वात् तस्यैव विज्ञेयत्वम्; नेतरेषामिति फलतीति भावः । इन्द्रशरीरेऽपि सम्भवतीति । ततश्च तदिन्द्रियाश्रयत्वतच्छरीरस्थापकत्वतदायुरवधित्वानामिन्द्रदेवतायामपि सम्भवादुक्त्तहेतुभिरिन्द्रप्रतिक्षेषो न सम्भवतीति भावः । शङ्कते- सदेव सोम्येदमितीति । इदमुपलक्षणम् । &amp;ldquo;यतो वा इमानि भूतानि जायन्ते&amp;rsquo;, &amp;ldquo;यदितमस्मिन्त्र पुरे&amp;rsquo;, &amp;ldquo;अस्माच्छारीरात्समुत्थाये&amp;rsquo;त्यादिष्वपि संनिहितव्यक्त्तिविशेषपरामर्शित्वादर्शनादित्यपि द्रष्टव्यम् । सर्वनामपदस्य साधारणत्वादिति । ततश्च सर्वशरीरगतायुरवधित्वसर्वशरीरोत्थापकत्वसर्वेन्द्रियाश्रयत्वानामन्तःकरणाद्युपहितत्वेन पराग्रूपेन्द्रदेवताया न सम्भव इति भावः । इन्द्रस्यापि स्वात्मानमिति । अहमिति भासमानत्वमेव प्रत्यक्त्वमिति प्रथमसूत्रे शिक्षितत्वदिन्द्रदेवताया अपि प्रत्यक्त्वमस्तीति भावः । तत् कथमिन्द्रशब्देनेति । मामिति शब्देनेत्यर्थः । न तु, इन्द्रस्य प्रियं धामेत्यत्रत्येन्द्रशब्देनेति भ्रमितव्यम्, तत्रेन्द्रशब्द स्य जीवपरत्वे विवादाभावादिति ध्येयम् । तद्धैतत्पश्यन्नित्येतद्वयाख्यारितमिति । ननु शरीरवाचिशब्दानां शरीरपर्यवसानस्य, &amp;ldquo;तद्यो यो देवानां प्रत्युबुध्यत स एव तदभवत् तर्थार्पीणां तथा मनुष्याणाम्&amp;rsquo; इति पूर्ववाक्यानिर्दिष्टत्वात् तदेतच्छब्दाभ्यां कथं परामर्शः । किञ्च शरीरवाचिशब्दानां शरीरिपर्यन्तत्वज्ञानस्य शरीरिणि शरीरवाचिशब्दप्रयोगौपयिकत्वेऽपि अहं मनुरभवमिति प्रतिपत्तावहेतुत्वात् तत्कथनञ्च निष्प्रयोजनमिति चेन्न- &amp;ldquo;ब्रह्म वा इदामग्र आसीत्तदात्मानमेवावैदहं ब्रह्मास्मीति । तस्मात्तत्त्सर्वम् अभवत्&amp;rsquo; इति तत्पूर्ववाक्ये ब्रह्मणः, &amp;ldquo;सर्वमभवत्&amp;rsquo; इति सर्वात्मक्त्वप्रतिपादनेन सर्वशब्दवाच्यत्वप्रतीत्या शरीरवाचिशब्दानां शरीरिपर्यन्तत्वस्यापि आक्षेपतः प्रतीतत्वेन तस्य, तद्धैतत्पश्यन्नित्यत्र परामर्शे दोषाभावात् । यच्चोक्तं शरीरवाचिशब्दानां शरीरिपर्यन्तत्वज्ञानस्य शब्दप्रयोगौपयिकत्वेऽपि प्रतीत्यनुपयुक्त्तत्वादिति, तदपि न । अत्र अहं मनुरित्यादिप्रतीतेरपि शब्दानुविद्धतया तादृशशब्दप्रतातौ तज्खानस्याप्युपयुक्त्तत्वादिति दिक् ।उपदेष्टुमिति हि वक्ष्यत इति । &amp;ldquo;तुमुनूण्वुलौ क्रियायां क्रियार्थायाम्&amp;rsquo; इति तुमुनः प्रकृत्यर्थीभूतोपदेशप्रयोजतत्वाभिधायित्वादिति भावः ।वक्त्तारं मां च विजानीहीत्यथर् इति । ननु, &amp;ldquo;न वाचं विजिज्ञासीत वक्त्तारं विद्यात् न गन्धं विजज्ञासीत घ्रातारं विद्यात्&amp;rsquo; इत्यादिप्रकरणं सामान्यतो वागादीन्द्रियाणां ज्ञेयत्वनिषेधेन तद्विलक्षणस्य तदुपकरणकस्यात्मनो ज्ञेयत्वप्रतिपादनपरमिति प्रतीयते; न तूक्त्तपरतयेति चेत् सत्यम्, तथैवार्थः । &amp;ldquo;न वाचं विजज्ञासीत वक्त्तारं विद्यात्&amp;rsquo; इति जीवसामान्यता प्रतीतानामपि वक्त्तृत्वादीनां त्वाष्ट्रवधादीन्द्रलिङ्गानुसारेण इन्द्र एव पर्यसानं वक्त्तव्यमित्यभिप्रेत्य वक्त्तारं मामित्यर्थवर्णनापपत्तेः । अत्र चकार एवार्थकः । भाष्ये मुख्यप्राणलिङ्गाच्चेति । &amp;ldquo;प्राणो हि भूतानामायुः&amp;rsquo;, &amp;ldquo;यस्मिन् उत्क्रान्ते शरीरं पापिष्ठतरमिव दृश्यते&amp;rsquo; इत्यादिश्रुत्या आयुःप्रदानस्वातन्त्र्पपशरीरस्थापत्वयोमर्ुख्यप्राणधर्मत्वावगमादिति भावः । इदमुपलक्षणम्- &amp;ldquo;यो वै प्राणस्सा प्रज्ञा या वै प्रज्ञा स प्राणः सहैतावस्मिन् शरीरे वसतः; सहोत्क्रामतः&amp;rsquo; इति द्विवचनश्रुतेः सहोत्क्रमणलिङ्गानुगृहीतायाः परब्रह्मणि योजयितुमशक्यतया जीवमुख्यप्राणलिङ्गानामपि प्रतीपिपादयिषितत्वमस्तीत्यपि द्रष्टव्यम् । अनतिविप्रकृष्टमिति । नन्वध्यात्मसंबन्धभूम्नः सम्प्रतिपन्नस्याक्षेपो न सम्भवति । किन्तु जीवमुख्यप्राणलिङ्ानामपि सत्त्वान्न परं ब्रह्मैवात्र प्रकरणे प्रतिपाद्यते । अपि तु त्रय्रोपीति चेदित्येव निषेध्याध्याहारो युक्त्त इति चेन्न- मुख्यप्राणलिङ्गादध्यात्मसग्बन्धभूमा नेत्यस्याध्यात्मसम्बन्धभूमा प्रकरणस्य ब्रह्ममात्रप्रितिपादकत्वसाधको नेत्येवाभिप्रायात् । स्वरूपेणानुसन्धानमित्यस्य निर्विशेषात्मस्वरूपोपासनपरत्वभ्रान्तिं वारयति- अद्वारकगुणविशिष्टेति । दिव्यात्मस्वरूपनिष्ठाः सत्यत्वादयो गुणाः अद्वारकगुणाः । ननु तत्सृष्टेत्यादिप्रकरणस्य स्वरूपोपदेशपरत्वेन उपासनविध्यनवणात् कथं तत्रोपासात्रैविध्यसिद्धिरित्यत आह- सत्यं ज्ञानमनन्तमितीति । प्रतीपादितस्येति शेषः । वेद्यत्वविधानादिति । उपास्यत्वविधानदित्यर्थः । एवमुत्तरत्रापि विदिरुपासनपरो द्रष्टव्यः । उपासनमुच्यत इति चेदिति । न तु त्वदुक्त्तं चिदचिच्छरीकोपासनम्; सच्च त्यच्चाभवदित्यस्य, स य एवंविदित्यत्रासन्निहितत्वादिति भावः । विद्याभेदप्रसङ्गादिति । ननु, &amp;ldquo;अनुत्तमेषूत्तमेषु लोकेषु&amp;rsquo; इतिवत् अन्तर्यामिब्राह्मणादिवच्चानेकस्थानस्थिस्य ब्रह्मण एवस्यां विद्यायामुपास्यत्वं सम्भवतीति चेत्- &amp;ldquo;सम्बन्धादेवमन्यत्रापी&amp;rsquo;त्यधिकरणे स्थानभेदे विद्याभेदस्य समर्थयिष्यमाणत्वादित्यमिप्रायः । विग्रहातिदेश इति । &amp;ldquo;यश्चासप्तावादित्ये स एकः&amp;rsquo; इत्यत्र एक इत्यनेन एकाकारविग्रहवत्त्वं स्वरूपत ऐक्यं चोच्यत इति भावः । बुभुत्साहेतुत्वमिति । प्रश्नहेतुत्वमित्यर्थः &amp;ldquo;अथातोऽनुप्रश्नाः&amp;rsquo; इति प्रश्नस्यैव समभिव्याहारादिति ध्येयम् । तत्पुरुषे तुल्यार्थेति । &amp;ldquo;तत्पुरुषे तुल्यार्थतृतीयासप्तम्युपमानाव्ययद्वितीयाकृत्या&amp;rsquo;इत्यव्ययस्य पूर्वपदप्रकृतिस्वरविधानात् आद्युदात्तत्वं स्यादिति भावः । अहंग्रहेणेति । आत्मत्वबुद्धयेत्यर्थः । अर्थसिद्धः प्रश्न इति । यद्यपि &amp;ldquo;सोऽश्नुते सर्वान् कामान् सह ब्रह्मणा विपश्चिता&amp;rsquo; इति प्राचीनमन्त्रवर्णत एव इयं शङ्का व्यावर्तिता, तथापि तद्दृढीकरणार्थत्वात् प्रश्नानां नानुपपत्तिरिति द्रष्टव्यम् । अन्नमयमात्मानमुपसङ्क्रामतीत्यादिवाक्यगतान्नमयादिशब्दार्थमाह- अन्नमयादिव्यष्टिसमष्टिविभूतिकमिति । स्थानविशेषोपलक्षार्थं स यश्चायमित्याद्युक्त्तमिति । इदमुपलक्षणम्- आनन्दमयस्य देवताविशेषत्वनिर्धारणार्थतयाऽपि तद्वाक्यसाफल्यम्; आदित्यान्तवर्तिनः पुण्डरीकाक्षत्वेन नारायणत्वत्य सिद्धत्वादित्यपि द्रष्टव्यम् । &amp;ldquo;सर्वं प्रोक्तं त्रिविधं ब्रह्ममेतत्&amp;rsquo; इति त्रैविध्यप्रतिपादकस्फुटतरवाक्ये विद्यमाने भाष्ये आनन्दवल्लीवाक्योदाहरणस्य प्रयोजनमाह- भोक्तृभोग्ययोरित्यादिना । पाशुपताधिकरणे तथा अनुवदिष्यमाणत्वादिति । केवलपरतत्त्वप्रतिपादनपरनारायणानुवाकसिद्धतत्त्वपराः केषुचिदुपासनवाक्येषु श्रुताः प्रजापतिशिवेन्द्रादिशब्दा इति, &amp;ldquo;शास्त्रदृष्टया तूपदेशो वामदेववत्&amp;rsquo; इत्यत्र प्रतिपादितमित्यनुवदिष्यमाणत्वादित्यर्थः । परमात्मासाधारणधर्मयोगादिति । ननु &amp;ldquo;आकाश इति होवाच सर्वाणि ह वा इमानि भूतानि आकाशादेव समुत्पद्यन्ते&amp;rsquo; इत्यादिषु परमात्मासाधारणधर्मयोगोऽस्ति तथाऽपि तत्र न तद्विशिष्टोपासनम्, योगादेव परमात्मनि आकाशादिशब्दानां वृत्तिसम्भवादिति चेन्न- यत्रानन्यथासिद्धं चिदचिल्लिङ्गं परमात्मलिङ्गं च तादृशस्थले तद्विशिष्टवाचित्वमिति तात्पर्यात्, अत एवोक्तं श्रीवेदान्ताचार्यैः-&amp;ldquo;परविद्यासु जीवोक्तिर्निरुक्त्तयादेः पराश्रया । तल्लिङ्गानन्यथासिद्धौ तद्विशिष्टावलम्बिनी ॥&amp;rsquo; इति । अत एव सर्वपरविद्यासु त्रिविधोपासनवादोऽपि निरस्त इति वेदितव्यम् । कैश्चिदेवं वर्णितमिति । मृषावादिभिरित्यर्थः । तत्सङ्कीर्तनमिति । प्राणव्यापारकीर्तनं परमात्मन्यप्यविरुद्धमिति शेषः । तस्यौपाधिकभेदप्रतिक्षेपेणेति । ज्ञानशक्त्तिक्रियाशक्त्तयाश्रययोः प्रत्यागात्मोपविभूतयोः बुद्धिप्राणयोर्निर्देशमुखेन तत्तदुपाधिकृभेदपरित्यागेन जीवस्वरूपं ब्रह्मैवात्र प्रकरणे प्रतिपाद्यमिति ज्ञापनार्थम् । अत एवोपाधिद्वयोपहितस्य प्रत्यगात्मनः स्वरूपेणाभेदमभिप्रेत्य, &amp;ldquo;यो वै प्राणस्सा प्रज्ञा या वै प्रज्ञा स प्राणः&amp;rsquo; इत्यभेदो निर्दिष्ट इति वदन्तीति भावः । एकवाक्येनैव हि विधीयत इति । ननु तावता इन्द्रमुख्यप्राणविशिष्टब्रह्मोपासनलाभेऽपि इन्द्रस्य, तं मामिति विशेष णेन पूर्वोक्तत्वाष्ट्रहननादिगुणकत्वलाभेऽपि वक्त्तृत्वघ्र तृत्वादिगुणकत्वस्य वक्ष्यमाणस्यालाभात् प्राणस्यायुष्टादिगुणकत्वलाभेऽपि इन्द्रियनिश्रेयसहेतुत्वशरीरोत्थापकत्वादिगुणकत्वस्य वक्ष्यमाणस्यालाभाच्च तत्तद्गुणविशिष्टेन्द्रप्राणविशेषितब्रह्मोपासनसिद्धये, वक्त्तारं विद्यादित्यादिषु, एतदेवोक्त्थमुपासीतेत्यत्र च जीवमुख्यप्राणोपासने विध्यन्तराणां स्वीकरणीयत्वेन वाक्यभेददोषो दुस्तरः न च वाक्यभेदार्थं वक्ष्यमाणगुणविशिष्टेन्द्रप्राणविशेषितब्रह्मोपासनम्, तं मामायुरमृतमित्युपास्स्व&amp;rsquo; इत्यत्रैव विधेयमस्त्विति वाच्यम् । अत्र वक्ष्यमाणतत्तद्गुणसमर्पकशब्देषु तत्तद्गुणोपासनाविधिषु चाग्रे श्रूयमाणेषु तथा स्वीकारस्यायुक्त्तत्वात् । अन्यथा, &amp;ldquo;अग्निहोत्रं जुहोती&amp;rsquo; त्यत्रापि अवाक्यभेदार्थं प्रकरणगतविध्यन्तरश्रुतदध्यादिवैकल्पिकसकलद्रव्यविशिष्टाग्निहोत्रविविरिति कल्पनापत्तेरिति चेन्न- अग्निहोत्रवाक्येन दध्यादिवाक्यानामिव, &amp;ldquo;तं मामायुः&amp;rsquo; इत्यादिवाक्येन &amp;ldquo;एतदेवोक्थ&amp;rsquo;मित्यादिवाक्यानां गुणविधायकतया वाक्यैकवाक्यत्वेन निर्वाहे दोषाभावात् । किञ्च ज्ञेयब्रह्मपरमेवेदं प्रकरणमिति वदतः तव मतेऽपि भूमविद्यायां ज्ञेयब्रह्मप्रकरणमध्ये नामवागाद्युपासनविधिस्वीकारवत् जीवमुख्यप्राणयोरपि उपासनस्वीकारः किं न भवेत् । यदि च जीवमुख्यप्राणोपन्यासस्य शुद्धब्रह्मप्रतिपत्त्यर्थत्वम्, तर्हि, &amp;ldquo;इन्द्रियेभ्यः परा ह्यर्था अर्थेभ्यश्च परं मनः&amp;rsquo; इत्यादौ, &amp;ldquo;आध्यानाय प्रयोजनाभावात्&amp;rsquo; इत्यधिकरणोक्तरीत्या इन्द्रियार्थाद्यनुक्रमणस्य परमपुरुषप्रतिपत्त्युपायत्ववत् भूमविद्यायां नामादिप्रतिपादनस्यापि उत्तरोत्तरभूयस्त्वप्रतिपादनद्वारा ब्रह्मणः सर्वतोभूयस्त्वप्रतिपादन एव तात्पर्यमिति वक्त्तुं सुशकत्वेन वैश्वानरविद्यायां व्यस्तोपासनवत् नामाद्युपासनविधेरपि त्यागप्रसङ्ग इत्यलमतिचर्चया । ननु तथापि स्वरूपोपासनविधेः, तं मामायुरित्यादावलाभेन, स म आत्मेति विद्यादित्यत्रैव विधेः स्वीकर्तव्यत्वात् वाक्यभेदोऽवश्यम्भावी । न च, अमृतमित्यनेन स्वरूपोपासनलाभः । &amp;ldquo;प्राणो वा आयुः प्राण उ वा अमृत&amp;rsquo;मिति वाक्यशेषेणामृतत्वस्य प्राणविशेषणतयाऽवगमेन ब्रह्मस्वरूपावगमकत्वाभावादिति चेन्न- केवलप्राणे अमृतत्वासम्भवेन प्राणशब्दस्यामृतशब्दितब्रह्मस्वरूपे प्राणविशिष्टप्रतिपादनपरत्वादिति ध्येयम् । स्थानप्रमाणेनेति । तच्च प्रागेन दर्शितमनुसन्धेयम् । इति दशोपनिषद्भाष्यकारषष्टिप्रबन्धनिर्माणालंकर्मीणश्रीरङ्गरामानुजमुनिविरचितायां श्रुतप्रकाशिकाव्याख्यायां भावप्रकाशिकायां प्रथमस्यध्यायस्य प्रथमः पादः । श्रीमते रङ्गरामानुजमहादेशिकाय नमः ॥&lt;/p&gt;</description>
    </item>
  </channel>
</rss>
