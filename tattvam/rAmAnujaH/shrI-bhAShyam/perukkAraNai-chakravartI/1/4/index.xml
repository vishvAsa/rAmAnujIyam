<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;४ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/</link>
    <description>Recent content in &#43;४ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/index.xml" rel="self" type="application/rss+xml" />
    <item>
      <title>37 आनुमानिकाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/37_AnumAnikAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/37_AnumAnikAdhikaraNam/</guid>
      <description>&lt;p&gt;1.4.1&lt;br&gt;&#xA;(1.04.1) आनुमानिकाधिकरणम्&lt;br&gt;&#xA;अथ चतुर्थपादसंगतिप्रदर्शनार्थं वृत्तमनुवदति - उक्तमिति । मोक्षसाधनत्वस्योपरि वक्ष्यमाणत्वेन पूर्वमनुक्तत्वात्साधनं जिज्ञास्यमित्यनुक्त्वा साधनतया जिज्ञास्यमिति भाषितम् । यद्वा &amp;lsquo;जन्माद्यस्य यतः&amp;rsquo; इत्यत्र &amp;lsquo;यत्प्रयन्त्यभिसंविशन्ती&amp;rsquo;त्यावृत्तिलब्धमोक्षसाधनत्वस्यादिपदग्राह्यत्वेन &amp;lsquo;अथातो ब्रह्मजिज्ञासा&amp;rsquo; इत्यस्य द्वितीयसूत्रेणैककण्ठ्ये क्रियमाणे तापत्रयातुराणां मोक्षसाधनत्वेन ब्रह्मणो जिज्ञास्यत्वसिद्धिरित्यभिप्रायेणोक्तं मोक्षसाधनतया जिज्ञास्यमिति लक्षणशब्दः स्वरूपपरः मोक्षान्वयी । जगज्जन्मादिकारणमिति द्वितीयाधिकरणसिद्धार्थकथनम् । प्रधानादिवैलक्षण्यसिद्धावपि अचिद्वस्तुवैलक्षण्यासिद्धिरिति कस्यचिन्मन्दधियः शंकापरिहाराय अचिद्वस्तुनः इति विशेषणमुपात्तम् । आकाशप्राणादिरादिशब्दार्थः । विलक्षणमिति । अनेनायोगव्यवच्छेदपरप्रथमपादः चिदचिद्वैलक्षण्यबोधनपरः इति सूचितम् ॥&lt;br&gt;&#xA;अथ वैलक्षण्यसाधकहेतुनिर्देशपूर्वकं द्वितीयतृतीयपादार्थमाह - निरस्तेति । चेतनाचेतनोभयगतहेयविवक्षणाय समस्तेत्युक्तिः । मुक्तव्यावृत्यर्थः गन्धशब्दः । सर्वत्र प्रसिद्ध्यधिकरणे मनोमयः इति विशुद्धमनोग्राह्यत्वोक्तेः, मलिनमनोभिर्मलिनानामेव ग्राह्यत्वाच्च हेयप्रत्यनीकत्वादिसिद्धिरित्यभिप्रेत्य निरस्तसमस्तहेयगन्धमित्युक्तम् । समस्तकल्याणगुणात्मकमिति । समस्तकल्याणगुणात्मकोऽसावित्यत्रोक्तदिशा एतदर्थोऽनुसन्धेयः । वस्तुतः सर्वज्ञत्वादिगुणजातस्योक्तत्वेनास्य धर्मिस्वरूपपरत्वमुचितम् । सर्वेति ॥ अनेनान्तर्याम्यधिकरणसिद्धार्थः उक्तः । निरंकुशैश्वर्यमिति । इदं च तृतीयपादस्याधिकरणलब्धार्थकथनम् । &amp;ldquo;एतस्य वा अक्षरस्य प्रशासने, ईशानो भूतभव्यस्य, सर्वस्य वशी सर्वस्येशानः&amp;rdquo; इत्यादीनाम् तद्विषयवाक्यत्वेन तेन च परस्य पुंसः निरंकुशैश्वर्यप्रतीतेः । अथ चतुर्थपादे वक्ष्यमाणमनुगतमर्थमाह - इदानीमिति । कापिलतन्त्रं = सांख्यशास्त्रम् । अब्रह्मात्मकप्रधानपुरुषादिप्रतिपादनमुखेनेति । अयमाशयः कानिचिद्वाक्यानि प्रधानपुरुषादिप्रतिपादनपराणीति तत्तन्त्रप्रत्यभिज्ञापकानि । अतः प्रधानकारणत्वम् फलिष्यतीति । नच विशिष्टाद्वैतिनामपि मते प्रधानपुरुषाद्यभ्युपगमात् तादृशवाक्यानाम् तत्तन्त्रप्रत्यभिज्ञापकत्वं कथमिति मन्तव्यम् । अब्रह्मात्मकप्रधानप्रतिपादकत्वेन प्रत्यभिज्ञापनसम्भवात्, नच तादृशवाक्येषु प्रधानस्य ब्रह्मात्मकत्वं न कण्ठोक्तमिति वाच्यम् । तन्मतरीत्या &amp;ldquo;अव्यक्तात्पुरुषः परः&amp;rdquo; इत्यनन्तरम् &amp;ldquo;पुरुषान्न परं किंचिदिति पंचविंशकपुरुषरूपजीवतत्त्वातिरिक्तनिषेधेन तदन्यस्य ब्रह्मणः असिद्ध्या अव्यक्तशब्दबोधित प्रधानस्याब्रह्मात्मकत्वसिद्धेः । एतत्सूचनाय - अब्रह्मात्मकेत्युक्तम् ॥&lt;br&gt;&#xA;प्रधानकारणत्वप्रतिपादनच्छायानुसारीणीति । अनेन प्रधानादिलिंगप्रतिपादकवाक्यानां अस्फुटत्वादितारतम्यमवलंब्य त्रिपाद्या विचारः कृतः । अत्र तु लिंगिनामेव प्रधानादीनां कारणत्वप्रतिपादनशंकाग्रस्तानां वाक्यानां विचारः इति वैषम्यं सूचितम् ॥ आनुमानिकमपीत्यपिशब्दस्वारस्यमवलम्ब्योक्तं - कासुचिदिति । अयं भावः - अस्तु ब्रह्म जगत्कारणम्, अथापि प्रधानमपि जगत्कारणं भवितुमर्हति । क्वचित् ब्रह्मणः कारणत्वप्रतिपादनवत् क्वचित् शाखासु प्रधानस्य तत्त्वप्रतिपादनात् इति । ब्रह्मैककारणत्वस्थेम्ने इति । ब्रह्म जगत्कारणमेव, ब्रह्मैव जगत्कारणम् इति द्विविधावधारणमभ्युपगम्य कारणत्वस्यायोगान्ययोगव्यवच्छेदौ स्वीकृतौ ॥ इदं च ब्रह्मान्यस्य जगत्कारणत्वनिराकरणे एवोपपद्यते । अतस्संग्रहेण सूचितार्थस्य अयोगव्यवच्छेदपादेन स्थिरीकरणवत् अनेनापि अन्ययोगव्यवच्छेदपादेन ब्रह्मान्यस्य कारणत्वयोगव्यवच्छेदः स्थिरीक्रियते । न चान्ययोगव्यवच्छेदो नाम ब्रह्मान्यस्मिन्प्रधानादौ कारणत्वयोगव्यवच्छेदः, तत्र प्रधानादिनिष्ठकारणत्वस्यैवाप्रसिद्ध्या तद्व्यवच्छेदकरणं कथमिति शंक्यम् । प्रधानादिनिष्ठकारणत्वयोगशंकाव्यवच्छेदस्यैव अत्रान्ययोगव्यवच्छेदशब्दार्थत्वात् । वस्तुतः अकारणेऽपि प्रधानादौ कारणत्वशंकायाः सुलभत्वात् । तथाच प्रधानादिनिष्ठत्वप्रकारकज्ञानविशेष्यकारणत्वयोगव्यवच्छेदस्यात्र क्रियमाणत्वेन विरोधाभावात् । यद्वा कारणत्वे प्रधानत्वादि प्रसिद्धस्य प्रधाननिष्ठत्वरूपयोगस्य व्यवच्छेद एव सः इति न कोऽपि दोषः ॥ स्थेम्ने इत्यनेनानन्तरपूर्वपादद्वयोक्तं अन्ययोगव्यवच्छेदलब्धं ब्रह्मैककारणत्वमेवात्र स्थिरीक्रियते इति पूर्वपादद्वयस्यान्ययोगव्यवच्छेदपरत्वं दृढीकृतम् ॥ तत् = प्रधानादिकारणत्वम् । यद्वा तच्छायानुसारित्वम् ॥&lt;br&gt;&#xA;अथाधिकरणमारभते - कठेत्यादिना । पूर्वाधिकरणसंगतिस्तु - ननु मुक्तादपि परस्य वैलक्षण्योक्तिः कथम्? प्रत्यगात्मापेक्षया पुरुषान्न परं किंचिदिति &amp;ldquo;परस्य निषेधेन तदसिद्धेः इति रीत्या आक्षेपसंगतिरिति बोध्यम् । स्वमते अव्यक्तशब्दस्य प्रधानवाचकत्वानभ्युपगमेन &amp;ldquo;उत ब्रह्मात्मकं प्रधानम् इति संशयशिरः अनिर्दिश्य &amp;ldquo;उत नेति&amp;rsquo; प्रदर्शितम् । प्रक्रियाप्रत्याभिज्ञापनेनेति । बुद्धेरित्यहंकारस्य महत इति महत्तत्वस्य (अव्यक्तमिति प्रधानस्य) पुरुषः इति पंचविंशकपुरुषस्योक्तत्वेन तन्मतप्रक्रियाप्रत्यभिज्ञापनेन मध्ये उक्तस्याव्यक्तशब्दस्य प्रधानवाचित्वं योयुज्यते इति भावः ॥&lt;br&gt;&#xA;ननु सिद्धान्तेपि प्रधानादितत्त्वाभ्युपगमेन तत्प्रक्रियाप्रत्यभिज्ञापनमेव कथमिति चेन्न, सिद्धान्तिना भूतसूक्ष्मस्य प्रधानस्यानभ्युपगतत्वं मत्वा पूर्वपक्षकरणात् । अत एव हि यदि भूतसूक्ष्ममव्याकृतमभ्युपगम्यते, कापिलतन्त्रसिद्धोपादाने कः प्रद्वेषः इति &amp;ldquo;तदधीनत्वादर्थवदि&amp;quot;तिसूत्रावतरणिका संगच्छते । तत्र प्रधानस्य सिद्धान्त्यभिमतत्वे तन्मताविशेषः इति तन्मते द्वेषनिबन्धनं किमित्युक्त्या ततः पूर्वम् पूर्वपक्षिणः प्रधानस्य सिद्धान्त्यनभिमतभ्रान्तिरस्तीति प्रतीयते । अतः प्रधानस्य तन्मतमात्रसिद्धत्वेनैतद्वाक्यस्य तत्प्रक्रियाप्रत्यभिज्ञापकत्वं युक्तमेवेति । यदि तु प्रधानस्य सिद्धान्त्यभिमतत्वपरिज्ञानं पूर्वपक्षिणः अस्त्येव, कथमन्यथा अदृश्यत्वाद्यधिकरणादिषु प्रधानस्य जगत्कारणत्वनिषेधः सिद्धान्तिना कृतः सांख्यानाम् पूर्वपक्षे । यदि प्रधानं नाभिमतमभविष्यत्तर्हि प्रधानस्यासत्वमेवावक्ष्यत् । परंतु तस्य भूतकारणत्वानभ्युपगमभ्रम एव । &amp;ldquo;सूक्ष्मं तु इति सूत्रखण्डेन प्रधानस्य भूतसूक्ष्मत्वं शरीरस्य तत्कारणकत्वं चोक्तमिति तस्य भूतकारणत्वाभ्युपगमेन सांख्यमताविशेष इति तत्र द्वेषः किंनिबन्धनः इति पृष्टम् । अत एव तत्रापि हि भूतकारणमेवाव्यक्तमुच्यते इति तत्रैव विवृतमिति मन्यसे तदा हेत्वन्तरमाह - पुरुषादिति । तत्त्वनिषेधादिति । यदि तु &amp;ldquo;तं षड्विंशकमित्याहुः सप्तविंशमथापरे&amp;rdquo; इत्युक्तरीत्या पंचविंशकातिरिक्ततत्त्वमप्यत्राभिमतमभविष्यत्, तदा पुरुषान्न परं किञ्चिदित्यादि न निरदेक्ष्यत् । अतोऽत्र तथानिर्देशाभावेन त्वत्प्रक्रियायाः अनभिमतत्वप्रतीतेः बाधकाभावेन तत्प्रक्रियाप्रत्यभिज्ञानम् युक्तमेवेति ।&lt;br&gt;&#xA;ननु अव्यक्तशब्दस्य प्रधानवाचित्वेपि कथं तस्य कारणत्वसिद्धिः ? कथंतरां चास्य विषयवाक्यस्य प्रधानकारणत्वप्रतिपादकत्वम् ? तद्वाचकपदाश्रवणादित्यत्राह - अतः इति । अतः प्रधानस्याव्यक्तशब्दवाच्यत्वादेव । अयं भावः । अत्र ब्रह्मतत्त्वनिषेधेन ब्रह्मणः करणत्वकथनासंभवात् तन्मतप्रत्यभिज्ञानेन तन्मते प्रधानस्य कारणत्वाभ्युपगमात्, बुद्धिशब्दबोधिताहंकारात् महति उक्तस्य परत्वस्य कारणतायां पर्यवसानात्, अत्राप्युक्तम् अव्यक्तस्य महतः परत्वं, कारणतयैवेति निश्चीयत इति ।&lt;br&gt;&#xA;उक्तशंकायाः उत्सूत्रत्वशंकां व्युदस्यति - तदिदमिति । शंकापरसूत्रखण्डार्थमाह - एकेषामिति पूर्वत्र परमात्मनिषेधेन प्रधानाद्येव जगत्कारणमिति प्रत्यवस्थितम् । इह तु तमभ्युपेत्य प्रधानाद्यपि कारणमिति प्रत्यवस्थीयते । अतो ब्रह्माभ्युपगमेन क्वाचित्कोऽयं विचारः इत्येतत्सूचनाय सूत्रकारः अपिशब्दं प्रयुक्तवान् इत्याशयं स्फुटीकर्तुं प्रधानमपि कारणमिति भाषितम् । युक्तं चैतत् । अत एव हि अत्राप्यपिशब्देन समुच्चेतव्यतया प्रकृतस्य ब्रह्मणः &amp;ldquo;तदधीनत्वादर्थवदित्ये&amp;quot;तदधिकरणगुणसूत्रे तच्छब्देन परामर्शः युज्यते । एवं प्रकृतिश्चेति एतत्पादान्तिमाधिकरणे निमित्तेश्वरवादिमतनिरासश्च कृतो घटते । केचित्तु त्रिपाद्याः अन्ययोगव्यवच्छेदपरत्वेन तत्प्रथमपादे अपिशब्दाप्रयोगात् भाष्ये &amp;ldquo;पुरुषान्न परम् किंचित्&amp;rdquo; इति श्रुतिं प्रदर्श्य पंचविंशकपुरुषातिरिक्ततत्त्वनिषेधपूर्वपक्षस्य वर्णितत्वात्, आनुमानिकाद्यधिकरणेषु निरीश्वरसांख्यप्रतिक्षेपेऽपि प्रकृत्यधिकरणे सेश्वरसांख्यप्रतिक्षेपसंभवात्, शास्त्रमात्रे ब्रह्मणो बुद्धिस्थत्वेन तच्छब्दस्य सर्वनामत्वेन च तदधीनत्वादित्यत्र तच्छब्देन ब्रह्मपरामर्शसंभवाच्च नात्रापिशब्दः ब्रह्मसमुच्चायकः, अपि तु महदादीनामेव तेन समुच्चयः इति वदन्ति ॥&lt;br&gt;&#xA;शरीररूपकेति । रूप्यतेऽनेनेति रूपकं दृष्टान्तः इत्यर्थः । रूपकत्वेन विन्यस्तम् रूपकविन्यस्तम् । शरीरं च तत् रूपकविन्यस्तम् चेति विग्रहः । अत्र शरीरस्य विशेषणत्वेन उपसर्जनं पूर्वमिति शास्त्रेण पूर्वनिपातः । विशेष्यभूतम् रूपकविन्यस्तम् कीदृशमित्याशंकायाम् शरीरशब्देन तद्विशेष्यते, अतोऽत्र रूपकविन्यस्तशरीरगृहीतेरिति सूत्रविन्यासः आवश्यकः इति शंका निरस्ता इत्याशयसूचनाय शरीराख्यरूपकविन्यस्तस्याव्यक्तशब्देन गृहीतेः इत्युक्तम् । रूपितस्य शरीरस्य गृहीतेः इति पर्यवसितम् । अत्र रूपकविन्यस्तस्यैव विशेष्यत्वविवक्षा किमर्थेति चेत्? उपक्रमस्थस्य रूपणप्रकरणस्य प्राधान्यसूचनार्था । रूपणप्रकरणानुगुण्येनैव इन्द्रियेभ्यः पराः इत्यादावुक्तं प्राधान्यं वशीकार्यतायामेव । अव्यक्तशब्दश्च शरीरमेव बोधयतीत्यर्थस्फुटीकरणार्था ।&lt;br&gt;&#xA;ननु शरीरं केनाकारेण रूपितम् । आत्मादीनामपि रूपितत्वाविशेषेण रूपकविन्यस्ताऽऽत्मादेर्वा कुतो न ग्रहणम् इत्यत्राह - आत्मेति । रथरूपणेन विन्यस्तस्येति । शरीरं रथत्वेन रूपितम् । तेन रूपेण रूपितस्यैव चात्र ग्रहणम् । आत्मा तु रथित्वेन रूपितः इति न तस्याव्यक्तशब्दवाच्यत्वमिति भावः । ननु आत्मादीनां रथित्वादिना रूपितत्वं च कथं ज्ञायते ? किमर्थं च तथा रूपणं ? रूपितानामेवात्र वाक्ये ग्रहणमित्यत्र च को निर्बन्धः ? तत्रापि रथत्वेन रूपितस्यैवाव्यक्तशब्दवाच्यत्वमित्यत्र किं विनिगमकम् ? इत्यत्राह - एतदुक्तमिति । विषयान् शब्दादिविषयान् गोचरान् = मार्गान् । विषयान् गोचरान् विद्धि इत्यन्वयः । गोचरत्वेन रूपिता विषयाः इत्युपरि वक्ष्यमाणत्वात् । इत्यादिनेति । अस्य रूपयित्वा इत्यनेनोन्वयः । रूपकवाक्यस्थत्वात् आत्मादीनाम् रथित्वादिना रूपितत्वं ज्ञातमिति भावः । यस्यैते इति अनेन रूपणस्य वशीकार्यत्वज्ञापनं फलमिति दर्शितम् । वशीकरणफलमाह - स एवेति । &amp;ldquo;यस्तु विज्ञानवान्भवति युक्तेन मनसा सह । तस्येन्द्रियाणि वश्यानि सदश्वा इव सारथेः । यस्तु विज्ञानवान् भवति समनस्कः सदा शुचिः । स तु तत्पदमाप्नोति यस्माद्भूयो न जायते&amp;rdquo; इत्युक्तेरिति भावः । यानि येभ्यो वशीकार्यतायां प्रधानानि तान्युच्यन्त इति । अनेन वशीकार्यतायां प्राधान्याप्राधान्यज्ञापनार्थं रूपितानामेवात्र ग्रहणं कर्तव्यमिति सूचितम् ।&lt;br&gt;&#xA;अयमत्राशयः - इन्द्रियेभ्यः पराः इत्यत्रोक्तं परत्वं न तावद्भेदरूपम् । तस्य प्रत्यक्षसिद्धत्वेन तदुपदेशवैयर्थ्यात् । नापि कारणत्वरूपम्, अर्थानामिन्द्रियकारणत्वाभावात् । अन्यच्च दुर्वचम्, अतः, इन्द्रियादीनां रथित्वादिरूपणेनोपासनोपकरणत्वावगमात् &amp;ldquo;यस्त्वविज्ञानवा&amp;quot;नित्यादिना इन्द्रियवशीकरणावशीकरणयोरर्थानर्थहेतुत्वोक्तेश्चात्रोक्तं परत्वं वशीकार्यतायां प्राधान्यमित्यवगम्यत इति । अथोक्तं परत्वं क्रमेणोपपादयति - तत्रेति । दुर्निग्रहत्वादिति । अर्थेषु हेयताज्ञापनेन तदसन्निधापनं अर्थवशीकरणमिति भावः । &amp;ldquo;अभ्यासेन च कौन्तेय वैराग्येण च गृह्यत&amp;rdquo; इति गीतार्थं स्मरन् मुहुर्मुहुर्विषयदोषचिन्तनेन तेभ्यो निवर्तनसंशीलनमेव मनसो वशीकरणमित्याशयेन मनसः परत्वमुपपादयति तेभ्योऽपीति । विषयेषु हेयत्वनिश्चयरूपाध्यवसायाभावे विषयप्रवणरहितस्यापि मनसः कदाचित् विषयप्रवणत्वमपि स्यादिति विषयदोषदर्शन संशीलनेन विषयात् मनसः निवर्तनपाटवापादकं हेयत्वाध्यवसाय दृढीकरणरूपं बुद्धेः वशीकरणमित्यभिप्रयन् तस्याः परत्वमाह - तस्मादपीति । अध्यवसायाभावे इति । अनेन बुद्धिशब्दस्याध्यवसायपरत्वं दर्शितम् । अन्तःकरणपरत्वे तु तत्कार्याध्यवसायाभावो विवक्षितः इति ध्येयम् । अथात्मनः परत्वं दर्शयति - तस्या अपीति । कर्तृत्वेन अध्यवसायाश्रयत्वेन । बुद्धिशब्दस्यान्तःकरणपरत्वे तस्योपकरणत्वेन आत्मनश्चोपकरणित्वात् प्राधान्यमिति ज्ञेयम् । अत्र &amp;ldquo;आत्मा कर्तृत्वेन प्राधान्यात्परः इत्युक्त्या &amp;ldquo;बुद्धेरात्मा महान् परः&amp;rdquo; इत्यत्र आत्मशब्दः विशेष्यवाची, महच्छब्दः तद्विशेषणवाची, न तु विपर्यासेनेति दर्शितम् । रूपकविन्यस्तस्यैवात्र ग्राह्यत्वेनात्मनः रूपकविन्यस्तत्वात् । महत्तत्वं तु न केनाप्याकारेण रूपितम् । नन्वणुत्वेन संप्रतिपन्नः आत्मा महानिति कथं विशेष्यते इति शंकां परिहरन् आत्मनो वशीकरणस्वरूपं फलतो दर्शयति - सर्वस्येति । अस्य = अध्यवसायपर्यन्तस्य आत्मेच्छायत्तत्वादिति । इन्द्रियाणि स्वाधीनानि कृत्वा समीचीनार्थेऽध्यवसायः कर्तव्यः इत्येतादृशात्मगतेच्छायत्तत्वादित्यर्थः । ततश्चैतादृशातिशयबोधनार्थं महत्त्वविशेषणमिति भावः । अत्रात्मस्वरूपयाथात्म्याध्यवसायप्रावण्यरूपेच्छोपादानमेवात्मनो वशीकरणमिति फलितम् ॥&lt;br&gt;&#xA;तदायत्तत्वात् = शरीरायत्तत्वात् । शरीरं हि स्वगतगुणोन्मेषानुगुणं आत्मनि ज्ञानमुत्पाद्य ऐहिकादिसमस्तपुरुषार्थसाधनेषु प्रवृत्तिमुत्पादयतीति भावः । रजस्तमोहेतुभूतापरिशुद्धाहारासेवनेन केवलसत्त्वप्राचुर्यकरपरिशुद्धाहारनिषेवणेन सत्वोद्रिक्ततापादनमेव शरीरवशीकरणमिति ज्ञेयम् ॥&lt;br&gt;&#xA;अध्वनः पारभूतः इत्यनेन &amp;ldquo;सोऽध्वनः&amp;rdquo; इति श्रुत्यर्थः उक्तः । अनेन रूपकप्रकरणानन्तरं &amp;ldquo;सोऽध्वनः पारमाप्नोतीति प्राप्यभूतविष्णोः निर्देशात् अत्रापीन्द्रियादिवशीकरणोक्त्यनन्तरं पुरुषः पर इति परत्वेन तन्निर्देशो युक्तः इति सूचितम् । आत्मपर्यन्तस्य = शरीरपर्यन्तस्य । यद्वा &amp;ldquo;आत्मानं रथिनं विद्धि शरीरं रथमेव चे&amp;quot;त्यादौ शरीरात् प्रथमं आत्मनो निर्देशात्तदभिसन्धाय - आत्मपर्यन्तस्येत्युक्तम् । सर्वस्यापि परमात्मसंकल्पाधीनप्रवृत्तिमत्त्वेन परत्वमुपपाद्य प्रकृतोपयुक्तं तद्वशीकरणहेतुमाह - स खल्विति । उपासननिर्वाहकत्वात्तद्वशीकरणमावश्यकम् । अत एव च परत्वमिति भावः । अथ परमपुरुषस्य निर्वाहकत्व-दृढीकरणाय जीवगतकर्तृत्वस्य परमपुरुषायत्तत्वं सप्रमाणमुपपादयति - परात्त्विति ॥&lt;br&gt;&#xA;ननु पुरुषशब्देन कथं परमात्मग्रहणम् । न हि पुरुषविशेषणतया परमत्वादिकं श्रूयते येन तद्बोधः उक्तस्स्यादित्यत्राह - वशीकार्येति । निर्वृत्तिः = निष्पत्तिः, वशीकार्यभूतानाम् उपासननिष्यत्त्युपायानां काष्ठाभूतः इत्यर्थः । परमप्राप्यः इति श्रुतिस्थगतिशब्दो विवृतः । अयं भावः - अव्यक्तात्पुरुषः परः इत्युक्तात्पुरुषात् परं निषिध्य तस्य च काष्ठात्वपरमप्राप्यत्वयोः बोधनात् अनयोर्जीवेऽसंभवात्, संभवेऽपि आत्मा महान्परः इति तस्योक्तत्वाच्च परमपुरुष एवात्र प्रतिपाद्यत इत्यभ्युपगन्तव्यमिति । अत एवाध्वनः पारत्वेन रूपितः परमपदवाच्यः परमपुरुषः । अन्यथा रूपकप्रकरणे उक्तस्य परमपुरुषस्यात्रानुक्तौ न्यूनतापत्तेः इति । उक्तार्थे श्रुतिमाह - तदिदमिति । पुरुषान्न परं किंचिदित्यनेन परस्मात्पुंसः उपायकोटिकाष्ठाभूतमन्यन्नास्तीत्युक्तम् । सा काष्ठा इत्यनेनास्य तत्काष्ठाभूतत्वमुक्तम् । सा परा गतिरिति प्राप्यत्वकथनेनोपायभूतेन्द्रियादिव्यावृत्तिरुक्ता । उभयत्रापि विधेयप्राधान्यात् स्त्रीलिंगनिर्देशः ॥&lt;br&gt;&#xA;अथ पुरुषान्न परमित्याद्युपदिष्टमर्थमन्तर्यामिब्राह्मणप्रदर्शनेन स्फुटीकरोति - तथा चेति । नियमयतीत्युक्त्वेति । अनेन सा काष्ठेत्युक्तम् उपायकोटिकाष्ठाभूतत्वं भगवतः प्रदर्शितम् । सर्वसाक्षात्करणपूर्वकं सर्ववस्तुनियमनाश्रयत्वं हि उपायकोटिकाष्ठाभूतस्यैवेति भावः । नियन्त्रन्तरम् निषिध्यत इति । अनेन पुरुषान्न परं किञ्चिदित्यंशो व्याख्यातः । &amp;ldquo;नान्योऽतोऽस्ति द्रष्टेत्यत्र&amp;rdquo; द्रष्ट्रन्तरनिषेधेऽपि नियन्त्रन्तरनिषेध एव पर्यवसानम् । भगवत इव करणनिरपेक्षज्ञानवतः मुक्तादेस्सद्भावेन निषेधासंभवात् । अतः अन्तरो यमयतीत्युक्तनियमनाश्रयत्वविशिष्टद्रष्टुः परमात्मनः तादृशद्रष्ट्रन्तरनिषेधावश्यकत्वेन विशेषणनिषेधे एव पर्यवसानात् । एवं निर्वाहकत्वोपपादकधर्मबोधकश्रुतिं तत्र प्रमाणीकृत्य साक्षात् तत्र बोधिकां भगवद्गीतां प्रमाणयति - भगवदिति । &amp;ldquo;पंचैतानि महावाहो कारणानि निबोध मे । सांख्ये कृतान्ते प्रोक्तानि सिद्धये सर्वकर्मणाम्&amp;rdquo; इत्युक्त्वा दैवं चैवात्र पंचममित्युक्तेः । दैवशब्दवाच्यस्य परमपुरुषस्य निर्वाहकत्वं स्फुटम् । एवमुत्तरत्र पंचैते तस्य हेतवः इत्यपीति भावः ॥&lt;br&gt;&#xA;नन्वत्र दैवशब्दः कर्मपरः, कर्माराध्येन्द्रादिदेवतापरो वा स्यात् । अन्यथा &amp;lsquo;सोऽहं चैवात्र पंचमम्&amp;rsquo; इति भगवता कुतो न गीतम् ? तत्कथं परमपुरुषस्य निर्वाहकत्वप्रतीतिः? - तत्राह - दैवमिति । अयं भावः - &amp;lsquo;न दैवं केशवात्परं&amp;rsquo;, &amp;lsquo;श्रूयतां परमं दैवम्&amp;rsquo; इत्यादिषु परमपुरुषवाचितया दैवशब्दप्रयोगात् अर्जुनस्य ज्ञातत्वेन तथोपदेशाच्च नानुपपत्तिरिति । अथोभयसाधरणदैवशब्दस्य परमपुरुषवाचकत्वे नियामकमपि दर्शयति - सर्वस्येति । अत्र &amp;lsquo;मत्तः&amp;rsquo; इति स्वस्य स्मृतिज्ञानादिहेतुत्वोक्तेः हेतुतया निर्दिष्टो दैवशब्दवाच्यः स्वात्मकपुरुष एवेति निश्चीयते इति भावः । नच मत्तः इत्युक्तस्य स्वस्याधिष्ठानादिष्वन्तर्भावसंभवः असंभवात्कर्तृशब्दस्य जीवपरत्वात् । न च सः परमात्मनोऽपि वाचकः । एकवचनान्तत्वव्याघातात्पंच हेतवः इत्युक्तस्यासाङ्गत्यापत्तेः । तावतापि परमपुरुषस्यकार्यनिवर्तकत्वानपायात् । ननु तस्योपसनादिनिर्वतकत्वसिद्धावपि कथमनीश्वरः संसारी तं वशीकुर्यात् अशक्यत्वात् । अत एव हि तद्वशीकरणप्रकारः कुत्रापि न श्रूयते - इत्यत्राह - तस्य चेति । इयं च शरणागतिः गीताभाष्ये शरणागतिगद्ये च स्फुटं प्रतिपादिता । गीताव्याख्यानावसरे अङ्गप्रपत्तिपरतया, गद्ये स्वतन्त्रप्रपत्तिपरतया च, चरमश्लोकव्याख्यानं चकार ॥&lt;br&gt;&#xA;&amp;lsquo;यद्येन कामकामेन न साध्यं साधनान्तरैः । मुमुक्षुणा यत्सांख्येन योगेन नच भक्तितः ॥ &amp;hellip;न्यासेनैव महामुने&amp;rsquo; इति अस्याः सकलफलसाधनत्वात् भक्तिविरोधिपापनिवर्तकत्वं सकलपापनिवर्तकत्वं चास्तीत्याशयेन तथोदाहृतम् । भक्तिस्थाने प्रपत्तेर्विधानात् । यथा भक्तेः सर्वपापप्रायश्चित्तरूपत्वं, तथाऽस्याः अपि सकलपापनिष्कृतिरूपत्वम् उपपद्यते । &amp;lsquo;आनुकूल्यस्य संकल्पः प्रातिकूल्यस्य वर्जनम् । रक्षिष्यतीति विश्वासः गोप्तृत्ववरणं तथा । आत्मनिक्षेपकार्पण्ये षड्विधा शरणागतिः&amp;rsquo; इति प्रत्येकं शरणागतित्वोक्तावपि न्यासः पञ्चाङ्गसंयुतः &amp;lsquo;आत्मात्मीयभरन्यासो ह्यात्मनिक्षेप उच्यते&amp;rsquo; इत्यादिप्रमाणबलात् आनुकूल्याद्यङ्गपञ्चक-संपन्नस्यैवात्मनिक्षेपापरपर्यायस्य न्यासस्यैव शरणागतिरूपत्वम् । भक्तिस्थानापन्नत्वं चेति निश्चेयम् ॥&lt;br&gt;&#xA;एतत्सर्वं श्रीमति रहस्यत्रयसारे स्पष्टम् आचार्यवर्यैः प्रत्यपादि &amp;lsquo;ओम् इत्यात्मानं युञ्जीत&amp;rsquo;, &amp;lsquo;संधां च&amp;rsquo; इत्यादि श्रुतिभिश्चेदं प्रतिपन्नम् । &amp;lsquo;हविः गृहीत्वात्मरूपं वसुरण्येति मन्त्रतः&amp;rsquo; इत्यादिभिश्चास्याः उपायत्वं स्पष्टम् । प्रपत्तेः प्रारब्धनिवर्तकत्वं विशेषः इति सिद्धान्तः ।&lt;br&gt;&#xA;अत्रैवमाशङ्का । ननु सञ्चितमात्रनिवर्तकभक्तिस्थाने प्रपत्तेः विधानात् अस्या अपि तावन्मात्रनिवर्तकत्वमेव स्यात् । न तु प्रारब्धांशनिवर्तकत्वमपि &amp;lsquo;येन येनेष्टहेतुना&amp;rsquo; इति वचनात् प्रारब्धनिवृत्तिरूपेष्टस्याभिमतत्वात्तद्धेतुत्वम् यदि भक्तौ स्यात् तदा तस्य दुष्करत्वमभिसन्धाय, तत्स्थाने प्रपत्तिः कर्तुं शक्या । न चैतदस्ति । यदि सञ्चितपापनिवृत्तिमात्रमपेक्षितं, तदा भक्तेः तद्धेतुत्वात् तस्य दुष्करत्वाच्च तत्स्थाने प्रपत्तिर्युज्यते । यत्र शशविषाण-जीवनाश-विभूतिनाशादीनाम् इष्टत्वं तत्र फलस्यैवाप्रसिद्ध्या तद्धेतुभूतोपायोऽपि अप्रसिद्धः । अतः तत्स्थाने न प्रपत्तिसंभवः । यत्रोपायः प्रसिद्धः तस्य च यावत्फलजनकत्वं प्रसिद्धं तावत्फलजनकोपायस्थाने एव प्रपत्तेः सुवचत्वम् ।&lt;br&gt;&#xA;एवं यागस्य स्वर्गजनकत्वमेव न मोक्षजनकत्वम् । एवं च मोक्षजनकयागस्थाने मुमुक्षुणा प्रपित्सुना भगवन्तं निवेश्य यागरूपोपायान्तरनिरपेक्षरक्षको भव इति रक्षकत्वप्रार्थनं हि नैव संभवति । नच &amp;lsquo;उपायभक्तिः प्रारब्धव्यतिरिक्ताघनाशिनी । साध्यभक्तिस्तु सा हन्त्री प्रारब्धस्यापि भूयसी ॥&amp;rsquo; इति वचनबलात् प्रपत्तेः प्रारब्धनाशकत्वमपीष्यते इति वाच्यम् । तथा सत्यस्याः भक्तिस्थानापन्नत्वं परित्याज्यं स्यात् । प्रपत्तिकरणवेलायां स्वाभिमतफलसाधनोपायान्तरनिरपेक्षरक्षकत्वप्रार्थनारूपस्यास्य भरन्यासस्यैवासिद्धेः । भक्तेः स्वाभिमतफलरूपप्रारब्धनाशजनकत्वाभावात् । स्वाभिमतप्रारब्धनिवृत्तिरूपफलजनक इत्यादिना भक्तिरूपोपायस्यैव ग्रहणासंभवात् । अतः कथं भक्तिस्थाने भगवतो निवेशसंभवः । अपि च भक्तिप्रपत्त्योः फलवैषम्यसत्त्वाच्च शक्ताशक्ताधिकारिभेदेन विकल्पकथनमपि निरस्तम् ।&lt;br&gt;&#xA;न चावताररहस्यचिन्तनसहकृतायाः भक्तेः प्रारब्धनिवर्तकत्वस्यापि सत्त्वात् प्रसिद्धिसंभवः इति वाच्यम् । तस्याः भक्तेः &amp;lsquo;त्यक्त्वा देहं पुनर्जन्म नैति मामेति सोऽर्जुन&amp;rsquo; इति वचनबलेन देहावसाने एव मोक्षजनकत्वमिति क्षणान्तरदिवसान्तरादिमोक्षजनकत्वाभावात् अत्र प्रपत्तिस्थले भक्तिस्थाननिवेशासंभवस्य तावताप्यपरिहारात् । अवताररहस्यचिन्तनसहकृतभक्तिस्थाननिवेशस्य सार्वत्रिकत्वाभावाच्च ॥&lt;br&gt;&#xA;नच भगवतो उपायान्तरस्थाननिवेशो नाम भक्तिप्रतिपदोक्तप्रायश्चितस्थाननिवेश एव । सञ्चितविषये भक्तिस्थाननिवेशः । प्रारब्धविषये अभिमत्यनुसारेण प्रतिपदोक्तप्रायश्चित्तस्थाने निवेशः । एवं चोपायान्तरनिरपेक्षरक्षकत्वप्रसिद्धिसंभवः । &amp;lsquo;जन्मान्तरकृतं पापं व्याधिरूपेण जायते । तच्छान्तिरौषधैः दानैः जपहोमार्चनादिभिः ॥&amp;rsquo; इति प्रारब्धांशनिवर्तकत्वमपि प्रायश्चित्तानां विद्यते इत्यधिकारिविभागश्रीसूक्त्यापि सिद्धमिति वाच्यम् । तथा सति सामान्यत एव प्रतिपदोक्तप्रायश्चित्तस्थाने एव भगवतो निक्षेपसंभवात् सञ्चितविषये भक्तेः प्रारब्धविषये प्रतिपदोक्तप्रायश्चित्तस्य चेति विभागस्यैवानावश्यकत्वात् । सञ्चितनाशकत्वस्यापि प्रतिपदोक्तप्रायश्चित्ते संभवात् ।&lt;br&gt;&#xA;नच चरमश्लोकाधिकारश्रीसूक्तौ सिद्धौषधदृष्टान्तवाक्यपर्यालोचने प्रतिपदोक्तप्रायश्चित्तस्थाने एव भगवतो निवेशः । न तु भक्तिस्थाने इति प्रतीतेः इष्टमेवेदम् । तत्र पशुपुत्रान्नादिविभिन्नफलेच्छया प्रयतमानानां तत्तत्फलसाधनयागादिस्थाने निवेशस्येव तत्तदनिष्टनिवृत्तिरूपफलेच्छायामपि तत्तत्फलसाधकप्रतिपदोक्तप्रायश्चित्तस्थाने निवेशस्यापि वक्तुं शक्यत्वादिति वाच्यम् । सकलफलसाधनभूतायाः प्रपत्तेः परभक्तिस्थाने निवेशः इत्युपायविभागाधिकारश्रीसूक्तिविरोधापत्तेः, &amp;lsquo;अत्र भक्तियोगस्थाने प्रपत्तेः विधानात् ईश्वरस्योपायान्तरस्थाननिवेशः कथं&amp;rsquo;, इत्यादिद्वयाधिकारश्रीसूक्तिविरोधापत्तेश्च । &amp;lsquo;वेद्यत्वद्रूपभेदो विविधः इह स तूपायतान्यानपेक्षा&amp;rsquo; इति न्यासतिलकसूक्तिविरोधश्च । अतो भक्तिस्थाने एव परमात्मनो निवेशः । नतु प्रतिपदोक्तप्रायश्चित्तस्थाने इति चेत्, अत्र ब्रूमः -&lt;br&gt;&#xA;मामेकमित्यत्र एकशब्दस्य षडर्थाः प्रतिपादिताः । तत्र &amp;lsquo;सर्वसाध्येष्वभिन्नता&amp;rsquo; इत्यर्थस्वीकारे एव भगवतः उपायान्तरस्थाननिवेशः । तत्रैव हीदमुक्तम् - &amp;lsquo;यद्येन कामकामेन&amp;rsquo; इति । चरमश्लोकस्य संग्रहरूपेऽर्थेऽस्मिन् अभिमतसाधनस्थाने भगवतो निवेशः प्रतिपादितः । &amp;lsquo;एकैकफललाभाय सर्वलाभाय केशवः&amp;rsquo; । सर्वफलजनकत्वं सर्वोपायस्थाने निविष्टस्य भगवतः सिद्धत्वात् उपायान्तरनिरपेक्षरक्षकत्वप्रार्थनारूपभरन्यासः अवश्यं कार्यः इति प्रतीयते । तदा स्वरूपसमर्पणफलसर्मपणयोरिव भरसमर्पणमपि कर्तव्यमेव । तत्र भरसमर्पणं नाम यथा मत्स्वरूपं त्वदीयं, यथा च फलमपि त्वदीयं, तथा मद्रक्षणमपि त्वदीयमेवेति मोक्षार्थप्रपत्तौ रक्षणभरः भगवति निक्षिप्यते । रक्षणभरो नाम अनिष्टनिवृत्तिपूर्वकेष्टप्रापकत्वप्रार्थनमेव भगवति । न तूपायान्तरस्थाननिवेशरूपः । प्रतिपदोक्तप्रायश्चित्तस्य यथा तत्तत्पापनिवर्तकत्वं, तथा अस्याः प्रपत्तेरपि सर्वपापप्रायश्चित्तत्वं स्वीक्रियते । यथा भक्तेरेव सर्वसञ्चितपापप्रायश्चित्तरूपता, &amp;lsquo;अग्नौ प्रोतं प्रदूयेत&amp;rsquo; इत्यादिवचनबलसिद्धा, तथा अस्याः सर्वपापप्रायश्चित्तरूपतावचनसिद्धा - &amp;lsquo;साध्यभक्तिस्तु सा हन्त्री प्रारब्धस्यापि भूयसी&amp;rsquo; इति । &amp;lsquo;सर्वपापेभ्यो मोक्षयिष्यामि&amp;rsquo; इति कृष्णवचनमप्यत्र प्रमाणम् । अत एवात्रैवाधिकारे - मोक्षयिष्यामि इत्यस्य व्याख्यानावसरे - अत्र सर्वपापप्रायश्चित्तरूपत्वात् अनेनोपायेन सर्वपापानि क्षाम्यति इत्युक्तम् । उपायान्तरस्थाननिविष्ट एव भगवान् रक्षति इति न निर्बन्धः । अकिञ्चनस्यानन्यगतेः अधिकारिणः स्वरक्षणप्रार्थनापूर्वकं भगवन्तमध्यवस्यतोऽपि रक्षणं कुर्यात् । नच रक्षकत्वं भगवतः सर्वाधिकारिविषयेऽपि तुल्यमिति प्रपन्नेऽधिकारिणि को विशेषः इति मन्तव्यम् । तत्र यागादिकरणानन्तरं रक्षकत्वम् भगवति । अत्र तु तथा नास्तीति वैषम्यात् । तर्हि तत्स्थाननिवेश एव भगवति फलितः इति चेत् अनालोचितविशेषाशेषलोकशरण्यस्य तत्तदभिमतफलविरोधिनिवर्तनस्वभावस्य एतादृशप्रार्थनामात्रेण रक्षकत्वसंभवात् । अत एव पापारंभकपापनिवृत्यर्थं पुनःप्रपत्तिकरणं योयुज्यते ।यदि उपायान्तरनिविष्टस्यैव रक्षकत्वमिति नियमः, तदेदं नोपपद्यते । भाविनः पापस्य निवृत्त्यर्थं प्रतिपदोक्तप्रायश्चित्तविधानाश्रवणात् । प्रपत्तेस्तु सोऽपि विशेषः । अतः तथाविधप्रायश्चित्ताभावात् तत्स्थाने नास्याः निवेशः संभवति ॥&lt;br&gt;&#xA;नन्वेकशब्दार्थविवरणे उक्तस्यान्तिमार्थस्य का गतिः । तत्र हि ऐहिकामुष्मिकफलसाधनोपायस्थाने निवेशस्येव मोक्षरूपफलार्थिविषयेऽपि उपायान्तरस्थाननिवेशस्य &amp;lsquo;नच भक्तित&amp;rsquo; इत्यनेनोक्तत्वात् । भक्तेः प्रारब्धनिवर्तकत्वाभावात् । तत्र पूर्वोक्ताक्षेपस्य परिहारासंभवादिति चेत्, सत्यम् । यस्य भक्त्यादौ शक्त्यभावः ज्ञानाभावश्च मोक्षाभिलाषपुरस्सरं विलम्बाक्षमता च तस्य प्रपित्सोरपि प्रपत्तियोग्यत्वात् तस्य विषये उपायान्तरस्थाननिवेशपूर्वकरक्षकत्वं भगवति सूपपादमिति तद्वचनस्यावकाशसंभवात् ॥ कालविशेषनिर्देशं विना प्रपन्नस्य प्रारब्धकर्मावसाने हि मोक्षः ॥&lt;br&gt;&#xA;वस्तुतः प्रपत्तिः द्विविधा - भक्तिस्थाननिवेशगर्भा प्रतिपदोक्तस्थाननिवेशगर्भा । &amp;lsquo;शरण&amp;rsquo;शब्दव्याख्यानावसरे अभिमतफलार्थम् इत्यादौ सामान्यपुरस्कारेण उपायान्तरमपि अनिक्षिप्य इत्येवोक्तम् नतु भक्तिम् इति ।&lt;br&gt;&#xA;नन्वेतावता कृतस्य प्रश्नस्य कः परिहारः उक्तः । हस्तविहीनस्य साक्षात्प्राणायाम इव शिरोवेष्टनेनापि न स कर्तुं शक्यः । द्वये चरमश्लोके च उपायशब्दः श्रूयते । तस्योपायार्थवाचकत्वम् &amp;lsquo;उपाये गृहरक्षित्रोः …. उपायार्थैकवाचकः&amp;rsquo; इति स्मृतिसिद्धम् । &amp;lsquo;त्वमेवोपायभूतो मे&amp;rsquo; इति भगवतः उपायत्वं चोक्तम् । नायं सिद्धोपायवाचकः उपायशब्दः । सिद्धोपाये तस्मिन् उपायभूतत्वोक्तिः स्वर्गादिजनकयाग-मोक्षादिजनकभक्तिरूपत्वावगमिका । नात्र दृष्टिविधिः । चेतने ईश्वरे अचेतनयागादिरूपत्वस्यायुक्तत्वात् । अचेतने यागादौ ब्रह्मदृष्टिरपि प्रकरणविरुद्धा । अतस्सिद्धोपायं भगवन्तं साध्योपायभूतयागभक्त्यादिस्थाने निवेश्य तस्मिन् रक्षकत्वप्रार्थना कार्येति सिद्धम् । तत्रापि स्वाभिमतफलसाधनोपायस्थाने एव निवेशः । नतु स्वाभिमतफलानुपायस्थाने । तथासति तत्र निवेशनस्य निष्प्रयोजनत्वप्रसङ्गात् । तथा च प्रारब्धकर्मनिवर्तनाक्षमभूतायां भक्तौ भगवन्निवेशनेन कथं प्रपन्नस्य प्रारब्धनिवृत्तिः स्यात्? अभिमतफलसाधनोपायस्थाने सिद्धोपायस्य निवेशे हि अभिमतफलसिद्धिः । किञ्च सर्वाधिकारिनिरूपितरक्षकत्वप्रार्थनैव भगवति कृता स्यादिति प्रपन्नविषये भगवतो नातिशयश्च । इति चेद् - उच्यते ।&lt;br&gt;&#xA;अत्रोपायान्तरस्थाननिवेशो नाम उपायान्तरनिरपेक्षरक्षकत्वप्रार्थनैव । उपायसंभवस्थले अशक्तविषये तन्निरपेक्षरक्षकत्वम् उपायासंभवस्थलेऽपि तस्यासत्वादेव तन्निरपेक्षरक्षकत्वम् । अतो न विरोधः । सर्वाधिकारिविषयेऽपि भगवतो रक्षकत्वं साधारणमपि अप्रपन्नविषये उपायान्तरसापेक्षरक्षकत्वरूपम् । अशक्तप्रपन्नविषये तन्निरपेक्षरक्षकत्वरूपम् । निरपेक्षत्वमपि द्विविधम् - उपायान्तरसद्भावासद्भावप्रयुक्तमिति । अतो न विरोधः ।&lt;br&gt;&#xA;एतेन &amp;lsquo;यद्येन कामकामेन&amp;rsquo; इत्युक्तषष्ठार्थे एवोपायान्तरस्थाने भगवतो निवेशः नान्यार्थेषु इत्यर्थस्वीकारे अस्वारस्यमिति दूषणमपि निरस्तम् । सर्वत्र स्थाननिवेशस्य स्वीकारात् । &amp;lsquo;त्वमेवोपायभूतो मे&amp;rsquo; इत्युक्तोपायान्तरस्थाननिवेशरूपभरन्यासस्य शरणागतौ प्रधानत्वात् एतदभावे शरणागतिस्वरूपस्यैवासिद्धेः ॥&lt;br&gt;&#xA;&amp;lsquo;यद्येन कामकामेन&amp;rsquo; इति षष्ठार्थनिरूपणं त्रैवर्गिकफलार्थिनां सर्वेषामपि शरणागतिः अवश्यंभाविनी । मोक्षार्थिनामेव इति न निर्बन्धः इत्येतत्सूचनायैवेति बोध्यम् । अत एव तत्र त्रैवर्गिकफलार्थिभिरपि कर्तुं शरणागतिः शक्या इत्युपसंहृतम् । सर्वत्रोपायान्तरनिरपेक्षरक्षकत्वस्याङ्गीकारेऽपि भरन्यासस्योपपादितत्वात् प्रारब्धपापे अभिमतव्यतिरिक्तपापांशे, प्रतिपदोक्तप्रायश्चित्तरूपोपायस्य, सञ्चितपापे भक्तिरूपोपायस्य च प्रसिद्धत्वात् एतदुभयनिरपेक्षरक्षकत्वप्रार्थनारूपभरन्यासस्य उपायसद्भावासद्भावप्रयुक्तनिरपेक्षरक्षकत्वप्रार्थनारूपस्यापि सूपपादत्वात् । यथा विशिष्टाभावस्थले विशेष्यमात्र सत्वेऽपि वा विशेषणमात्रसत्वेऽपि वा अन्यतराभावप्रयुक्तविशिष्टाभावोपपादनम्, तथाऽत्रापि उपायान्तरसापेक्षत्वाभावस्य सद्भावासद्भावप्रयुक्ततयोपपादनं संगच्छते ॥&lt;br&gt;&#xA;ननु &amp;lsquo;सर्वपापेभ्यो मोक्षयिष्यामी&amp;rsquo;त्युक्त्या पापप्रायश्चित्तरूपत्वं प्रपत्तेः प्रसिद्धम् । न त्वपूर्वफलजनकत्वम् । साधनानुष्ठाने हि शरणागत्या प्रतिबन्धकनिवृत्तिरिति फलसिद्धिः इति चेन्न । अत्र अविद्यानिवृत्तेरेव फलत्वात् । &amp;lsquo;यथा न क्रियते ज्योत्स्ना&amp;rsquo; इति न्यायेनाविर्भावस्य स्वतः प्राप्तत्वात् । ननु यागस्वर्गादिस्थले कथमुपपत्तिः । तत्र यागादिः साक्षात्स्वर्गसाधनं न च प्रपत्तिः स्वर्गादिसाधनम् । प्रतिबन्धनिवृत्तेरेव प्रपत्तिफलत्वात् । नच तत्र प्रतिबन्धनिवृत्तिरेव स्वर्गादिकम् इति चेत्? &amp;lsquo;तद्यथा इषीकतूलमग्नौ प्रोतं प्रदूयेत&amp;rsquo; इति भक्तेरपि पापप्रायश्चित्तरूपत्वेनापूर्वफलसाधकत्वाभावप्रसङ्गात् । &amp;lsquo;आर्तो जिज्ञासुरर्थार्थी&amp;rsquo; इति चतुःफलसाधनत्वस्य गीतायां स्पष्टमुक्तत्वादिति चेत् तत्स्थाने प्रप्तत्तेरप्युक्तत्वात् अपूर्वफलसाधनत्वं युज्यते । &amp;lsquo;यद्येन कामकामेन&amp;rsquo; इति उपबृंहणानुसारेणापि साक्षात्सर्वफलसाधनत्वं प्रपत्तेः अङ्गीकार्यम् । पापनिवृत्तिरूपफलसाधनत्वोक्तिः उपलक्षणम् । पापनिवृत्तिरूपफलं प्रपत्त्या यथा, तथा सर्वफलसिद्धिरपि प्रपत्त्या इति बोधनमेवात्र क्रियते । यथा भक्त्यङ्गतया प्रपदनानुष्ठाने भक्तिविरोधिपापनिवृत्तिरुच्यमाना दृष्टान्तविधया सर्वपापनिवृत्तिजनिकापि प्रपत्तिः इति सूचनार्था । तथेति मन्तव्यम् ।&lt;br&gt;&#xA;केचिदत्र उपायान्तरस्थाननिवेशविषये एवमभिप्रयन्ति - भगवतः भक्तिस्थाने न निवेशः । परं तु भक्तिरूपोपायस्थाने । भक्तेः उपायत्वं च तदधिगमप्रभृति, अन्तिमस्मृत्यवधि आधेयातिशयापन्नस्मृतेरेव । तदव्यवहितानन्तरमेव प्रारब्धावसानात् मोक्षप्राप्त्या तस्या एव मोक्षोपायत्वम् । सा च भक्तिः तत्कालस्थितसर्वपापप्रायश्चित्तरूपा, प्रपत्तिरपि तथाविधैव, (परं तु प्रपत्तिविषये प्रारब्धांशगर्भा, भक्तौ तदगर्भा ।) तादृशभक्तिस्थाने भगवतोः निवेशः संभवत्येव । सर्वपापप्रायश्चित्तरूपत्वस्याविवादात् इति । परभक्तिपरज्ञानपरमभक्तिरूपपर्वसु परभक्तिस्थाने प्रपत्तेः विवक्षितत्वात् अन्तिमस्मृत्यव्यवहितपूर्वक्षणवृत्तिभक्तिस्थानापन्नत्वाभावात्, तथैव श्रीमद्रहस्यत्रसारे प्रतिपादनाच्च, न तन्मनोहरम् । तथा तन्मतावलम्बनेऽपि आर्तप्रपत्तेरेव तथाविधत्वात् दृप्तप्रपत्तेः क्रोडीकारासंभवः । सर्वपापप्रायश्चित्तरूपत्वात् भक्तेः तादृशफलसाधनभक्तिस्थाने भगवतो निक्षेपः इति वक्तव्यम् । दृप्तप्रपन्नस्य प्रारब्धांशे पापांशस्याभ्युपगतत्वात् एतदभिमतफलसाधनत्वस्य भक्तावभावात् । तत्स्थाने भगवतो निक्षेपः न संभवत्येव । पूर्वं भक्तेः प्रारब्धनाशकत्वाभावप्रयुक्ततया अभिमतोपायत्वं नास्ति । अत्र सर्वपापनिवर्तकत्वेनाभिमतायाः भक्तेः स्वाभिमताभ्युपगतप्रारब्धांशव्यतिरिक्तनाशकत्वं नास्ति । प्रारब्धांशस्यापि नाशावश्यंभावात् । नच वचनबलात् अभिमत्यनुसारेण पापनाशकत्वमिष्यते इति वाच्यम् । तथैव वचनबलात् सर्वपापप्रायश्चित्तरूपत्वमेवेष्यतां, किं मध्ये उपायान्तरनिक्षेपेण ॥&lt;br&gt;&#xA;किञ्च अन्तिमस्मृत्यवधिकभक्तेरेवोपायत्वमभ्युपगम्य निर्वाहे तदा प्रारब्धकर्मणोऽपि अनुभवेन नष्टत्वात् तत्स्थितेरेवाभावात्, &amp;lsquo;अनारब्धकार्ये एव तु पूर्वे तदवधेः&amp;rsquo; इत्यधिकरणस्यैवानुत्थितिः स्यात् । भक्तेः प्रारब्धनाशकत्वं वा तद्व्यतिरिक्तनाशकत्वं वा इति सन्दिह्य प्रारब्धव्यतिरिक्तनाशकत्वस्थापनं हि तत्र क्रियते । उपायभूता भक्तिः प्रारब्धकर्मावसानभाविनी तदा प्रारब्धकर्मणामेवाभावात् एवं संशयस्यैवानुपपन्नत्वात् । तदर्थं समाधेरप्यनवसरग्रस्तत्वात् इत्यवधेयम् ॥&lt;br&gt;&#xA;रथ्यादिरूपकविन्यस्ताः इन्द्रियादयः इति । नात्र क्रमविवक्षा । रूपकप्रकरणे वशीकारप्रकरणे चोक्तं प्राथम्यमादायैवमुक्तिः । स्वशब्दैरेवेति । यद्यप्यत्रार्थशब्दः रूपकप्रकरणे तु विषयशब्दः, अथाप्यनयोरनन्यार्थत्वध्रौव्यात् स्वशब्दैरिति भाषितम् । स्ववाचकशब्दैरिति वार्थः । अव्यक्तशब्दस्य शरीरवाचकत्वं तु कथञ्चिदेवोपपादनीयम् । स्पष्टीभविष्यति चेदं - &amp;lsquo;सूक्ष्मं तु तदर्हत्वात्&amp;rsquo; इत्यत्र । परिशेषादिति । अनेन रथत्वरूपितशरीरस्यैवाव्यक्तशब्दवाच्यत्वे नियामकं दर्शितमिति न रूपितान्तरस्य तच्छब्दवाच्यत्वम् । निश्चीयत इति । अत्रेतिशब्दमध्याहृत्यास्य एतदुक्तं भवतीत्यनेनान्वयो बोध्यः ॥ परिशेषादिति । अवश्यापेक्षितार्थेषु केषाञ्चिदर्थानां कैश्चित् शब्दैः स्पष्टं बोधने अवशिष्टावश्यापोक्षितार्थस्यावशिष्टशब्देन बोधनं हि परिशेषः इति भावः ॥&lt;br&gt;&#xA;यद्यपि &amp;ldquo;इन्द्रियाणि पराण्याहुः, इन्द्रियेभ्यः परं मनः । मनसस्तु परा बुद्धिः यो बुद्धेः परतस्तु सः ॥&amp;rdquo; इति गीतावचने इन्द्रियमनसोर्मध्ये अर्थाः नोपात्ताः । &amp;lsquo;महतः परमव्यक्तमव्यक्तात्पुरुषः परः&amp;rsquo; इत्यपि न श्रुतम् । अथापि सङ्ग्रहविस्तररूपेण कतिपयाभिधानसकलाभिधानयोरुपपत्तिरिति न तयोर्भिन्नार्थत्वशङ्कनं युक्तम् । एवमेव हि सृष्टिप्रकरेणेषु कतिपयसृज्यनिर्देशसमस्तसृज्यनिर्देशयोरविरोधः उपपाद्यते । अत एव हि अन्यत्रास्यार्थस्याभिधानबोधकम् आहुरित्येतदुपपन्नम् । ततश्चानयोरेकार्थत्वात् &amp;lsquo;इन्द्रियाणि मनो बुद्धिरस्याधिष्ठानमुच्यते । एतैर्विमोहयत्येष ज्ञानमावृत्य देहिनम्&amp;rsquo; इति पूर्वप्रस्तुतकामस्यैव &amp;lsquo;यो बुद्धेः परतस्तु सः&amp;rsquo; इति बुद्धेः परत्वकथनावश्यकत्वात् तद्वाक्यादौ तथैवोक्तत्वाच्च ॥ अत्र &amp;lsquo;बुद्धेरात्मा महान्परः&amp;rsquo; इति आत्मनः तस्याः परत्वकथनं कथं सङ्गच्छते । उपबृंहणानुसारेणैवार्थस्य निर्णेयत्वादिति चेत्? उच्यते - यद्यपि पूर्वत्रोत्तरत्र च विरोधित्वे जेतव्यत्वे च प्रधानतया कामस्य तत्र निर्दिष्टत्वात् स एव &amp;lsquo;यो बुद्धेः परतस्तु सः&amp;rsquo; इत्यनेन व्यपदिश्यत इत्यभ्युपेयम् । अथापि तस्य कठवल्ल्यर्थपरत्वं न स्वारसिकम् । अर्थाद्यनिर्देशेन मात्रया क्रमभङ्गस्यापातात् । न च सङ्ग्रहरूपेण तदभिधानोपपत्तिः, &amp;lsquo;इन्द्रियाणि मनो बुद्धिः&amp;rsquo; इत्यत्र इन्द्रियादिकामपर्यन्तानामेव चतुर्णां विरोधिनां निर्देशेन तत्तारतम्यमात्रस्योत्तरत्रापि निर्देशावश्यकत्वात् । यदि त्वात्मनोऽपि नियन्तव्यत्वमभिमतं तर्हि तन्निर्देशोऽपि अवश्यं पूर्वं कृतस्स्यात् । तत्रहि इन्द्रियमनोबुद्धीनामेवाधिष्ठानत्वमुक्तं नत्वात्मनः । अत एव तस्य चतुर्भिः मोहनीयतया व्यपदेशः कृतः । अतश्चतुर्णामेव नियमनमत्र क्रियते । अतः अर्थाद्यनिर्देशेन क्रमभङ्गस्य नियन्तव्यान्तरकथनस्य च सत्वात् नैतदुपबृंहणरूपत्वं तस्य । आहुः इति तु - &amp;lsquo;इन्द्रियाणां हि चरतां यद्येकं क्षरतीन्द्रियम् । तेनास्य क्षरति प्रज्ञा दृतेः पादादिवोदकम्&amp;rsquo; इत्यादिमन्वादिवचनाभिप्रायकम् ॥&lt;br&gt;&#xA;एवं तन्त्रसिद्धप्रक्रियाप्रत्यभिज्ञापनमभ्युपगम्योक्तम् । परत्वं वशीकार्यतायामित्युपपादितम् । अथ तत्प्रत्यभिज्ञापनमेवात्रायुक्तत्वान्नास्तीत्याह - न चात्रेति । नहीति । कारणतायां परत्वमेव तदभिमतं, तच्च भवन्मतविरुद्धमपि । आहङ्कारिकाणामिन्द्रियादीनामर्थजन्यत्वाभावात् । अन्यादृशं परत्वमपि दुर्वचमिति प्रागेवोपपादितम् । सुवचत्वेऽपि &amp;lsquo;महतः परमव्यक्तम्&amp;rsquo; इत्यत्र कारणतायां परत्वस्य वक्तव्यतया वैरूप्यापत्तेरिति भावः । &amp;lsquo;मनसस्तु परा बुद्धिः&amp;rsquo; इत्यस्य कथञ्चित् बुद्धिशब्दवाच्यमहत्तत्त्वस्याहङ्कारद्वारा मनः कारणत्वेनोपपादनसंभवेन तत्साङ्गत्येऽपि &amp;lsquo;बुद्धेरात्मा महान्परः&amp;rsquo; इत्यस्यासाङ्गत्यमित्याह - तथेति । बुद्धिशब्देनेति । &amp;lsquo;मनसस्तु परा बुद्धिः&amp;rsquo; इत्यस्य कथञ्चिदप्युपपादनार्थमेव हि बुद्धिशब्दस्य महत्तत्त्वपरत्वं स्वीकृतम् । अन्यथा तदपि दुरुपपादं भवेदिति भावः । तथाऽभिधाने च दूषणमाह - नहीति । ननु समष्टि-व्यष्टिविभागेनोक्तपरत्वोपपत्तिरिति चेन्न, पूर्वत्र तथा विभागादर्शनेनास्वारस्यात् । रूपकप्रकरणे तथा पृथङ्निर्देशाभावाच्च । अस्तु वा तथा निर्वाहः - अथापि दूषणान्तरमस्तीत्याह - महत इति । आत्मशब्दस्य स्वतश्चेतनैकान्तत्वादित्याशयः ॥ यद्यपि अगतिकस्थले क्वचिदवयवव्युत्पत्त्याऽन्यर्थकत्वमपीष्यते । अथापि अत्रावयवसिद्धार्थस्य प्रधाने एव पुष्कलत्वेन महत्तत्त्वविशेषणत्वं न युक्तम् । चेतनवाचित्वे गतिश्च दर्शितेति । ननु सिद्धान्तेऽपि आत्मनः महच्छब्देन विशेषणमपि न सङ्गच्छते । तथा सति आत्मनः विशेष्यत्वेनोत्तरत्र विशेष्यवाचकपदानिर्देशेन &amp;lsquo;महतः परमव्यक्तम्&amp;rsquo; इति विशेषणवाचकपदनिर्देशस्यास्वरसत्वादिति चेन्न । विशेषणवाचिपदेनापि प्रकृतविशेष्याभिधानस्य दर्शनेनानुपपत्त्यभावात् ॥&lt;br&gt;&#xA;दर्शयति चेति सूत्रखण्डं व्याचष्टे - दर्शयतीत्यादिना । तत् = वशीकार्यतायांपरत्वम् । इति दर्शयतीत्यन्वयः । श्रुतिरित्यध्याहार्यम् । अजितबाह्याभ्यन्तरकरणैरित्यनेन &amp;lsquo;यस्त्वविज्ञानवान्&amp;rsquo; इत्यादि श्रुत्यर्थो विवृतः । &amp;lsquo;गूढोत्मा न प्रकाशते&amp;rsquo; इत्यभिसन्धायाह - परमपुरुषस्य दुर्दर्शत्वमिति । वाक्शब्दस्य सर्वेन्द्रियोपलक्षणत्वमभिसन्धायोक्तं - वाक्पूर्वकाणि कर्मेन्द्रियाणि ज्ञानेन्द्रियाणि चेति । मनसः पृथक्श्रवणेन वाक्शब्देनन तत् गृहीतम् ॥ छान्दसो दीर्घ इति । अयमाशयः - वाक् च मनश्चेति विग्रहे वाङ्मनसे इति रूपप्राप्त्या तत्र वाङ्मनसीति दीर्घस्य छान्दसत्वं कल्पनीयम् । तदपेक्षया पदं विभज्य सप्तम्यन्तत्वं चाभ्युपगम्य मनसीति निर्देशस्य &amp;lsquo;ईदूतौ च सप्तम्यर्थे&amp;rsquo; इति प्रकृतिवद्भावस्मरणनिबन्धनत्वाभ्युपगम एवोचितः । यच्छेदित्युक्तनियमनस्य &amp;lsquo;ज्ञान आत्मनि&amp;rsquo; &amp;lsquo;आत्मनि महति नियच्छेत्&amp;rsquo; इत्यादाविव सप्तम्याः अपेक्षितत्वात् । वाक्च मनश्चेति विग्रहे च तद्यच्छेत् ज्ञान आत्मनीति एकवचनान्ततच्छब्दनिर्देशस्यास्वरसत्वाच्चेति । बुद्धिरभिधीयत इति । ज्ञानशब्दस्याहङ्कारपरत्वेऽस्वरसत्वादिति भावः । पूर्वोक्तेत्यनेनानात्मविषयकहेयत्वाध्यवसायरूपत्वम्, आत्मविषयकोपादेयत्वाध्यवसायरूपत्वं च दर्शितम् । ज्ञानसामन्यवाची ज्ञानशब्दः विशेषे पर्यवस्यतीति भावः ॥ ननु कथं ज्ञानशब्दः बुद्धिमभिधत्तां, तस्याः आत्मविशेष्यत्वासंभवादित्यत्राह - ज्ञान आत्मनीति व्यधिकरणे सप्तम्यौ ॥ ननु स्वरससिद्धसामानाधिकरण्यस्य परित्यागः किमिति स्वीकृतः । उच्यते । आत्मशब्दस्तावत् चेतनैकान्तः इत्यविवादम् । अत एव &amp;lsquo;ज्ञानमात्मनि&amp;rsquo; इत्यत्राप्यात्मशब्दस्यात्मपरत्वेनैकरूपार्थत्वम् । अतश्च ज्ञानशब्दबोध्यायाः बुद्धेः आत्मत्वासंभवेन वैयधिकरण्यं स्वीकृतम् । ननु आत्मस्वरूपस्यापि ज्ञानरूपत्वेन ज्ञानशब्दस्य विशेषणवाचकत्वमभ्युपगम्य सामानाधिकरण्यं किमिति न स्वीकृतम् । मैवम् । तच्छब्दबोधितमनसः आत्मनि नियमनासंभवेन वाक्यार्थासाङ्गत्यापत्तेः । बुद्धेरेव ह्यात्मनि नियमनं युक्तम् । आत्मनि महति नियच्छेदिति आत्मनि अन्यस्य नियमनोक्तेश्च । वस्तुतः सामानाधिकरण्याभ्युपगमे आत्मनश्च विशेष्यत्वे &amp;lsquo;ज्ञानमात्मनि महति नियच्छेत्&amp;rsquo; इत्यत्र विशेषणवाचिज्ञानपदस्यापि आत्मरूपविशेष्यवाचित्वापत्तिः । ततश्चात्मानमात्मनि नियच्छेदिति वाक्यार्थस्यासाङ्गत्यं दुरपह्नवमिति । अर्थस्कुटीकरणाय वर्तमाने इत्युक्तम् । शान्ते = स्वतः ऊर्मिषड्कप्रतिभटे । शान्त आत्मनीत्यनेन सिद्धमर्थमाह - परस्मिन्ब्रह्मणीति । ननु पुलिङ्गात्मवाचकशब्दस्य प्रस्तुतत्वेन तदिति क्लीबनिर्देशः कथमित्यत्राह - व्यत्ययेनेति । &amp;lsquo;सुप्तिङुपग्रहलिङ्गनराणाम्&amp;rsquo; इति शाब्दिकैरुक्तत्वादिति भावः । अत्रेन्द्रियादीनां मनसि नियमनं नाम - मनोऽननुगुणप्रवृत्तिवैमुख्यापादनम् । मनसः बुद्धौ नियमनं च अध्यवसायानुगुणप्रवृत्तितापादनम् । बुद्धेरात्मनि नियमनं च उपादेयवस्तुनि तदेव साक्षात्कार्यमित्येतदर्थविषयत्वापादनम् । परमात्मशेषता प्रतिपत्तिः जीवस्य परमात्मनि नियमनम् । तस्य वशीकरणमपि तदेवेति ध्येयम् ॥&lt;br&gt;&#xA;अत्रार्थानां शरीरस्य च नियमनानुक्तिः तयोरर्थसिद्धत्वाभिप्रायेण । विषयासन्निधानरूपविषयनियमनाभावे सात्त्विकाहारेण शरीरपरिशोधनरूपशरीरनियमनाभावे चात्यक्तविषयत्वात् दुष्टाहारसेवया मलिनमनस्कत्वाच्चेन्द्रियादिनियमनासंभवात् । अतोऽत्र न तयोः पृथगुक्तिः । अनेन रूपितानां वशीकरणप्रकारस्यानया श्रुत्या दर्शितत्वोक्तिः कथं अर्थशरीरनियमनानुक्तेरिति शङ्का निरस्ता । अत्र विषयसन्निधिपरिवर्जनस्य सात्त्विकाहारसेवनस्य च योगाद्युत्पादनकाले एव कर्तव्यत्वम् । इन्द्रियादिनियमनस्य तु योगकाले एवेति वैलक्षण्यं च बोध्यम् ॥&lt;/p&gt;</description>
    </item>
    <item>
      <title>38 चमसाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/38_chamasAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/38_chamasAdhikaraNam/</guid>
      <description>&lt;p&gt;(1.04.2) चमसाधिकरणम्अत्रापीति । पूर्वाधिकरणे रूपक प्रकरणस्थशरीरशब्दमुपजीव्यपारिशेष्यन्यायात् महतः परममव्यक्तमित्यत्राव्यक्त शब्दस्य शरीरपरत्वसिध्यास्वतन्त्र प्रधानपरत्वं निराकृतम् । अत्राजामन्त्रे तथाविधप्रमाणाभावेनस्वतन्त्रप्रधानपरत्व मेवास्तु इत्याक्षेपेणोत्तराधिकरणप्रवृत्तिरितिसंगतिः । &amp;ldquo;तदधीनत्वादर्थवत्&amp;rsquo; इति सूत्रं मनसि निधायाह - न ब्रह्मात्मकानामितिनिरस्यत इति संबध्यते । कुतः स्वरूपस्यैव न निरासः इत्यत्राह - श्रुतीतितत्प्रतिपादनमेवोपपादयति - यथेति । विकारजननीं = महदादिविकारजननीम्अष्टरूपां =पञ्चभूत मनोबुध्यहंकाररूपांअजां=उत्पत्तिशून्याम् । ध्रुवां=नाशरहिताम् । ध्यायते=परमात्मसंकल्परूपज्ञानेन विषयीक्रियते । तेनाध्यासिता=परमात्मनाऽधिष्ठिता । तन्यते=तनुविस्तारे । स्थूलावस्थं क्रियते । समष्टिस्वरूपेण क्रियते । प्रेर्यते=सृष्ट्यर्थंप्रेर्यते । पुरुषार्थं=पुरुषैरर्थनीयम् । जगत्=भोग्यभोगस्थान भोगोपकरणरूपं जगत् । जनित्री=व्यष्टिजननी । भूतभाविनी=समष्टितत्वजननीसिताऽसिता रक्ताच=सत्त्वरजस्तमोमयी । तेजोजलपृथिवीद्वारा सितासितरक्तवर्णासर्वकामदुघा=लीलारसदोग्घ्री । विभो= ब्रह्मणः । भोक्तृगतकर्मानुगुणपरिणामित्वादविषमात्वंअविज्ञाताः=देहविलक्षणत्वेन विविच्य आत्मज्ञानशून्याः । एकत्वोक्त्याजीवव्यावृत्तिः । स्वच्छब्दः अकर्मवश्यः । वशानुगां=स्वसंकल्पानुवर्तिनीम्ध्यानं=संकल्पः । क्रिया=सृष्ट्यादिव्यापारः । पीड्यमानां=कर्मवश्यजीवभोक्तव्यफलानुगुणंपरिणममानाम् । आदिशब्देन महदादिग्रहणम् । ननु &amp;ldquo;तेनाध्यासिता अधिष्टिता&amp;rsquo;इत्यादिभिरधिष्ठान कर्तृत्वेनोक्तः जीव एव स्यात् स्वच्छब्दः इत्यादिकमपिजीव एव कथंचिदुपपादायितुं शक्यं अतिरिक्तस्य ब्रह्मणः अभावात् - तत्राह - यदात्मकाश्चेतितं षड्विंशकमिति । अयं भावः - अस्यामेव मन्त्रिकोपनिषदि पंचविशपुरुषातिरिक्तषड्विंशकतत्त्व प्रतिपादनेन परमपुरुषस्य सिध्या मुख्यतया प्रकृत्याद्यथिष्ठानकर्तृत्वं विज्ञायतेनह्यस्यापि जीवपरत्वं तस्य षड्विशकत्वा भावादिति । नहि पंचविंशेश्वरलब्धैश्वर्यशालिनो जीवस्यैवेविद्योप देशः । तथा सति संख्यायाः पृथङ् निर्देशानुपपत्तेःअत्रातिरिक्तकालतत्वस्य विशेषणतया प्रकृत्यादिष्वन्तर्भावविवक्षयापरस्य षड्विशकत्वमुक्तम् । अनन्तर्भावविवक्षयां तु सप्तविंशत्वम्प्रकृत्यादितत्वाभ्युपगमे प्रमाणान्तरमाह - अपरेचेति । अत्रैतद्वाक्योपादानंतु ब्रह्मणोत्रानिर्देशोपि पूर्वोदाहृत श्रुत्यैकार्थ्यात् ब्रह्मात्मकत्वसिद्धिर्भवतीति बोधनाय । कथं चिदप्यन्यथा सिध्यनर्हतत्त्वत्रय बोधकंवाक्यमाह - संयुक्तमिति । त्रयमिति । एतत्त्रयं यत्रविन्दते=जानातितदा ब्रह्म प्राप्नोतीत्यर्थः । अभिध्यानं अभ्यासरूप - मालम्बन संशीलनम्योजनं =योगः तत्त्वभावः= तत्वस्याविर्भावः= साक्षात्कारः। सन्ततस्मृतेरेवमुक्त्युपायत्वेन तदाधिक्यतात्पर्यकः भूयश्शब्दः । आत्यन्तिक सर्वकर्मोच्छेदमभिप्रेत्य&amp;rsquo;विश्वमायानिवृत्तिरित्युक्तंछन्दांसीति । वेदप्रतिपाद्यं छन्दप्रभृतिकं यत् तत्सर्वं अस्मात्प्रधानात्मायी सर्वेश्वरः सृजतीत्यर्थः । अवयवभूतैरिति । अवयवः अंशः । शरीरभूतैरित्यर्थःसंसारस्य मोक्षस्थिति बन्धानां हेतुरित्यर्थः । षष्टी संबन्धसामान्ये।।प्रकृतिमिति । यद्यपि प्रकृतिपुरुषयोः उभयोरन्योन्यसंसृष्टत्वस्यानादित्वबोधनंबन्धहेतुभूतेच्छाद्वेषविकारादीनां मोक्षहेतुभूतानाममानित्वादिगुणानांच प्रकृतिसंभवत्वबोधनं चानेन क्रियते । अथापि प्रकृति पुरुषयोस्सद्भावस्यप्रकृतेः कारणत्वस्य चानेन सिध्यवश्यंभावादत्रानुकीर्तनम् । प्रधानाद्यभ्युपगमस्यप्रधानस्य कारणत्वाभ्युपगस्यैव हि प्रकृतोपयुक्तत्वम् । एवमुत्तरत्रापिबोध्यम् । कार्यं=शरीरम् । करणानि=समनस्कानीन्द्रियाणि । तेषांक्रियाकारित्वे पुरुषाधिष्टिता प्रकृतिः हेतुरित्यर्थः । पुरुषः=प्रकृतिसंसृष्टः पुरुषःसुखदुःखानां भोक्तृत्वे हेतुः=सुख दुःखानुभवाश्रयः । पुरुषः इतिस्वतः स्वानुभवैकसुखः पुरुषः प्रकृतिसंसृष्टः प्रकृतिसंसर्गोपाधिकान्सत्वादिगुणकार्यभूतान् अनुभवति । पुरुषस्य प्रकृतिसंसर्गे हेतुःक इत्यत्राह - कारणमिति । पूर्वपूर्व प्रकृति परिणामरूप देवमनुष्यादियोनिषुस्थितः, पुरुषः तद्योनिप्रयुक्तसत्वादिगुणकार्यभूतसुखदुःखानुभवासक्त्यातत्साधनभूत पुण्यपापकर्मानुष्ठाने सति तज्जन्यफलानुभवाय साध्वसाधुषुयोनिषुजायते । ततश्च कर्म करोति पुनश्च जायते । ततश्च - पूर्व पूर्व देहसंबन्ध प्रयुक्तगुणसंगात् कर्मानुष्ठानं ततो योनिविशेषप्राप्तिःततश्चगुणसंगः ततः कर्म,पुनः योनिप्राप्तिरित्येवं गुणसंग एव परंपरयापुरुषस्यप्रकृतिसंसर्गे हेतुरित्यर्थःसत्वमित्यादिना योनिविशेषेषु जातानां पुनःपुनः तत्रैव जन्महेतुकथनम्प्रकृतिसंभवाः - प्रकृतेः स्वरूपानुबन्धिनः । तेषां स्वरूपनिरूपकधर्मत्वेनकदाचिदपि धर्मिपरित्यागाभावात् । तेषां संभवत्वकथनं कार्यदशायांविषमतयोद्भवमात्रमभिसन्धाय ।। एवं प्रकृत्यादीनां तत्ब्रह्मात्मकत्वस्यचप्रमाणप्रतिपन्नत्वात्तन्निरासो न युक्त इति आवश्यकतत्प्रसिद्धायथास्थितप्रक्रियानिरासःक्रियत इत्याह - तस्मादिति ।।सांख्यैः ब्रह्माभ्युपगमेपि प्रधानस्य तदात्मकत्वं तु न स्वीक्रियतेइति शंकापरिहाराय केवलेति शिरोनिधानम् । केवला=स्वतन्त्रा । तन्मतप्रत्यभिज्ञापनायतन्त्रसिद्धत्वोक्तिः । अकार्यत्वश्रवणादिति । कार्यत्वेहि कारणात्मकत्वापत्त्याकारणीभूतब्रह्मात्मकत्वसिद्धिः । अस्याश्चाकार्यत्वोक्त्या स्वतन्त्रत्वम्ब्रह्मात्मकत्वस्याकार्यत्वस्य च विरोधादित्याशयः । सृजमानामित्यत्रकर्तर्यर्थकशानच्श्रवणेन स्वतन्त्रत्वसिद्धिरित्याशयेनाह - स्वातन्त्र्येणेतिब्रह्माधीनसृष्टत्वेहि ब्रह्मपरन्त्रत्वं कथंचिदापद्येत । नहिसृष्टौकारयितृत्वमस्याः श्रुतंप्रप्युत स्वतन्त्रकतृत्वमेव श्रूयते इति भावः ।।विशेषाप्रतीतेरिति अनेनाविशेषादिति पदं व्याख्यातम् ।ब्रह्मात्मकाजाग्रहणेपिबाधकाभावादितिभावः। न चाजात्वस्य तद्बाधकत्वं तस्योत्तरत्र परिहरिष्यमाणत्वात्नच विनिगमनाविरहः - विशेषहेतोश्चवक्ष्यमाणत्वादिति । अत्र चमसस्यान्वयदृष्टान्तत्वं व्यतिरेकदृष्टान्तत्वं च सुगमम् । पूर्वत्र, यथा&amp;quot;अर्वाग्बिलश्चमसः ऊर्ध्वबुध्नः&amp;rdquo; इत्येतन्मात्रश्रवणेन शिरसः चमसत्वनिश्चयासंभवात्चमसविशेषप्रतीतिर्न संभवति । एवं अजेत्येतावन्मात्रेण ना ब्रह्मात्मकाजारूपविशेषप्रतीतिर्युक्तेति तात्पर्यम् । द्वितीयेतु, यथा यौगिकचमसशब्दस्य&amp;quot;इदं तच्छिरः&amp;rdquo; इति वाक्यशेषेणार्थविशेषनिश्चयः तद्वदत्र यौगिकाजाशब्दस्यअब्रह्मात्मकत्वगमकवाक्यशेषाद्यभावात् नाब्रह्मात्मकाजारूपार्थविशेषनिश्चयोयुक्तइति तात्पर्यंभाष्यग्रन्थस्तु उभयानुगुणः । भक्षणसाधनत्वमात्रमिति । चम्यतेऽनेनेतिव्युत्पत्येति शेषः । यौगिकशब्दानामिति । उभयसाधारणमवयवार्थं बोधयतामित्यादिःअन्यथा बलभिदादिशब्देष्वपि प्रमाणान्तरापेक्षापत्तेः । अर्थः=वस्तुसामर्थ्यम्प्रकरणं प्रसिद्धम् । आदिशब्देन स्ववाक्यस्थ विशेषशब्दादीनांग्रहणम्।। दृष्टान्ते इवात्रापि अर्थविशेषनिश्चायकाधीनैव विशेषप्रतीतिर्वक्तव्येत्याह - तथाऽत्रापीतिनिश्चायकं नास्तीत्याह - नचात्रेति । सृष्ट्टत्वमात्रप्रतीतेरिति।।नच कर्तरि विहित शानच्प्रत्ययबलेन स्वातन्त्रयेण सृष्ट्टत्वप्रतीतिःशंक्या । प्रत्ययवाच्यस्य स्व व्यापाराश्रयत्वरूपस्वातन्त्र्यस्यपरप्रेर्यत्वेपि क्षतिविरहात् । कथमन्यथा रथोगच्छतीत्यादौ प्रत्ययवाच्यस्य स्वातन्त्र्यस्योपपत्तिः । स्वातन्त्र्यस्यापरप्रेर्यतारूपत्वे तत्प्रयोगोपपत्त्यसंभवात् ।। अस्तुवा तादृशं स्वातन्त्रयं,अथापि प्रमाणबलेन प्रकृतेः ब्रह्मात्मकत्वसिद्धौ अजाशब्देन प्रकृतिशरीरकब्रह्म बोधनेन उक्तस्वातन्त्र्यस्य प्रकृतिमात्राश्रयत्वे निश्चायकाभावात्विशिष्टब्रह्मगतत्वसंभवात् तस्यच ब्रह्मात्मकत्वाविरोधित्वात्&lt;/p&gt;</description>
    </item>
    <item>
      <title>39 संख्योपसंग्रहाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/39_saMkhyopasaMgrahAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/39_saMkhyopasaMgrahAdhikaraNam/</guid>
      <description>&lt;p&gt;(1.04.3) संख्योपसंग्रहाधिकरणम्नन्वजाशब्दबोधित प्रकृतेः ब्रह्मात्मकत्वकथनमयुक्तंतथा सत्यतिरिक्तब्रह्मणः अभ्युपगमावश्यकत्वेन तत्त्वसंख्याधिक्यप्रसंगात्,नचेष्टापत्तिः । तत्वसंख्याविशेषनिर्देशक वाक्यविरोधात् परामत्मनाविनापिउक्तसंख्यापूर्तेः इत्यधिकरण संगतेः स्फुटत्वात्तदुपेक्ष्य विषयादिकंदर्शयति - वाजसनेयिनः इति । पंचविशतितत्व प्रतीतेरिति । ननु &amp;ldquo;स्युःपुमांसः पञ्चजनाः&amp;rdquo; इति पञ्चजन शब्दस्य मनुष्यवाचितया पठितत्वात्,एवं समुद्रान्तर्वर्तिदानवविशेषे प्रयोगदर्शनाच्च मनुष्य पञ्चकबोधकत्वंदानवविशेषपञ्चकबोधकत्वमेव वा संभवतीति कथं पञ्चविशतितत्वग्रहणसंभवः,एवं सप्तर्षिमध्ये एकैकस्य सप्तस्वन्यतमत्ववत् मनुष्याणां दानवविशेषस्यवापञ्चस्वन्यतमत्वाभावेन संख्यान्वयप्रतीत्यनुपपत्तेः समास सामर्थ्यमपिनास्तीति चेत्? सत्यम्पञ्चजनशब्दघटक पञ्च शब्दात् पञ्चत्वसंख्यायाः स्वरसतः प्रतीयमानत्वात्तत्परित्यागे प्रमाणाभावाच्च संख्यापूर्वसमासत्वं युक्तमिति पञ्चशब्दविशेषितात्पञ्चजनशब्दात् तादृशतत्व प्रतीतिर्युक्तैवेति । अत एव तत्त्व प्रतीतेरितिभाषितम् ।। समाहारविषय इति । ननु पञ्च जनशब्दस्य समस्तत्वनिर्णयःकथं पञ्च पञ्च, जनाःइति व्यस्तत्वस्यापि संभवात् तथा च दशत्वमेवप्रतीयते - इति चेन्न, पञ्चानां त्वापञ्चजनानामित्यत्र समस्ततया प्रयोगदर्शनेनेहापि स्वरसतः तत्प्रतिपत्तेः एकपदत्वनिश्चयात् ।एवं द्वितीयपञ्चशब्दसमभिव्याहारादपि पञ्चशब्दस्य संख्यापरत्वप्रतीत्या समाहार समासावश्यकत्वेनसमस्तत्वनिर्णयात्ननु त्रिभुवनमित्यादाविवात्र स्त्रीलिंगस्मृतेरपवादाभावेन कथंपुलिंगत्वं तत्राह - पञ्च जना इतीति । मोक्षाधिकारादिति । अनेनास्मिन्मन्त्रेपंचविशति पदार्थावगतावपि तन्त्रसिद्धतत्त्वानामेव ग्राह्यत्वमित्यत्रकिं नियामकमिति शंका निरस्ता । विद्वान्ब्रह्मामृतोऽमृतमित्युक्त्यामोक्षप्रस्तावात् मुमुक्षूणां ज्ञातव्यत्वेन तत्स्मृतौ प्रकृत्यादिपदार्थानामुक्तत्वाच्चतन्त्रसिद्धपदार्थस्यैव प्रतीतिरिति । अथ तत्प्रसिद्धिसूचनार्थंकपिलोक्त सूत्राणां लुप्तत्वेन कपिलसूत्रसमनार्थकं सर्वैः प्रमाणतयास्वीकारविषयं कारिकाग्रन्थं मुदाहरति - मूलेतिअविकृतिः=विकृति भिन्ना । स्वस्याः सर्वनिदानत्वेनाकार्यत्वात्कस्यचित्विकृतित्वासंभवात् ।। पूर्वपक्षमुपसंहरति - अत इति । ननुयस्मिन्निति पंचविंशतत्वाधारत्वेन कस्यचित् निर्देशात् आकाशश्चेतिआकाशस्य निर्देशाच्च कथमस्य मन्त्रस्य पंचविशतितत्त्व प्रतिपादनपरत्वं? उच्यते । अस्मन्मते प्रकृतेः सत्त्वरजस्तमोरुपत्वात् पृथक्द्रव्यत्वाभ्युपगमेनतेषां त्रित्वात् तदपेक्षया अत्र सप्तविंशतितत्त्वनिर्देशेन विरोधाभावात्तथा च यस्मिन्=आत्मनि उत्तरत्रात्मानमिति निर्देशात् । गुणत्रयमहदहंकाराःपंच, वायुतेजोजलपृथिवीघ्राणाः पञ्च तन्मत्राणि पंच जिह्वादि ज्ञानेन्द्रियाणिमनच्चेति पंच कर्मेन्द्रियाणि पंच आकाशशब्दनिर्दिष्टाकाशश्च प्रतिष्टितःतमात्मानममृतं ब्रह्म विद्वान् अमृतो भवतीत्यर्थःयद्वा आत्मनः स्वस्मिन्नवस्थितत्वात् आकाशस्य प्रसिद्धभूतपंचकेषुप्राथम्यप्रयुक्तादरातिशयेन भूयः कीर्तनाच्च न पंचविंशतितत्वप्रतिपत्तिविरोधःततश्चायमर्थः - पञ्चविंशतिपदार्थाः तदन्तर्भूतात्मनि प्रतिष्टिताःकिमन्यैः, तदन्तर्गताकाशोपि तत्र प्रतिष्टितः तमात्मानमिति ।सिद्धान्ते - पृथक्भावात्=अन्यत्वात् । अन्यत्वमेवोपपादयति - यस्मिन्नितिब्रह्मात्मकत्वं हीति । अब्रह्मात्मक तत्वानामेव तन्मतसिद्धत्वेनात्रच ब्रह्मात्मकतत्त्वप्रतीत्या ह्यस्मन्मतप्रतिपादितानि तत्वानिन तन्त्र सिद्धानि भवितुमर्हन्तीति भावः । ननु यच्छेदन ब्रह्मणएवनिर्देशः इति कथमवगम्यते जीवस्यापि निर्देशौचित्यात्, अतः ब्रह्माश्रयत्वाप्रतीत्यान ब्रह्मात्मकत्वसिद्धिरित्यत्राह - तमेवमिति । अयमभिसन्धिः - अस्मिन्मन्त्रेयत्तच्छब्दयोः प्रयोगात् तयोस्समानार्थकत्वमावश्यकम् । तत्र तच्छब्दार्थःकइति विमर्शे, तमात्मान ममृतं ब्रह्मेति निर्देशेन तच्छब्दस्य ब्रह्मपरत्वनिश्चयात्तदैकार्थ्याय यच्छब्दस्यापि ब्रह्मपरामर्शित्वावश्यकत्वात्अत्र भाष्ये &amp;ldquo;ब्रह्मा मृतोऽमृत&amp;quot;मित्युपादान मेतादृमार्ग सूचनायतमिति परामर्शेन = ब्रह्मणः तमित्येनन परामर्शादित्यर्थः ।एवं पंञ्चविंशतितत्त्व संख्याप्रतीतिमभ्युपगम्य दूषितम् । अथात्रसंख्याधिक्यदर्शनेनापि तन्मतदूषणपरं &amp;ldquo;अतिरेका च्चे&amp;quot;ति सूत्रखण्डंव्याचष्टे - अतिरेकाच्चेति । अतिरेकः संख्याधिक्यम् तत्त्वेति ।श्रुतिप्रसिद्ध सर्व तत्वे तच्चेति । अनेन स्वाभिमततत्त्व प्रतिपादनेऔचित्यंच दर्शितम् । सांख्यप्रसिद्धादपि श्रुतिप्रसिद्धस्यान्तरंगत्वादितिपंचविंशतितत्वप्रतिपत्तिरेव न संभवतीति । अयमाशयः - अस्तु पंचजनशब्दः समाहार विषयः । अथापि तस्य पंचविंशतितत्व प्रतिपादनपरंत्वन संभवति । नच पंञ्चजन शब्देन पंच संख्यात्वविशिष्ट समूहोपस्थितौतादृशसमूहस्य पुनः पञ्च संख्यया विशेषणे पंचविंशतितत्व प्रतीतिःसंभवतीति वाच्यम्पञ्चसंख्यया विशेषितस्यैवार्थस्य पुनस्तया विशेषणेन पौनरुक्य प्रसंगात्नच पंचत्वसंख्याविशिष्टे वस्तुनि पञ्चत्वसंख्यायाः विशेषणत्वविवक्षयाऽपौनरुक्यमिति शंक्यम् । विकल्पासहत्वात् किमत्र विशेष्येपञ्चत्वसंख्यायाः अन्वयविवक्षा, उत विशेषणे आहोस्नित् उभयत्र ।न प्रथम= दत्तोत्तरत्वात्, संख्यायाः अभ्यासेऽभ्युपगम्यमानेपिदशत्वसंख्याया एव प्रतीतेः । न द्वितीयः पंचजना इत्यत्र पंचशब्दस्यविशेषणवाचित्वेन तेन विशेष्यपर्यन्तोपस्थापनावश्यकत्वेन तदेकदेशेपंचत्वसंख्यारूपविशेषणे तज्जातीयपञ्चत्वसंख्यायाः अन्वयासंभवात्नहि घटत्वेन घटत्वस्यैव विशेष्यत्वमभ्युपगम्यते । एतेनतृतीयकल्पोपिनिरस्तः । अंशे पौनरुक्यान् अंशान्तरे चान्वयायोग्यत्वात् । अतःन पंचविम्शतितत्वप्रतिपत्तिर्युक्तेति । ननु प्रमाणसिद्धानां द्वेशतेत्रिणि शतानीत्यादि प्रयोगाणामुपपत्तिः कथम् । शतानीत्यनेन बोधितानांबहूनां पुरुषाणां द्वित्वादि बाधात्, यदि चैकग्रामस्थित्याद्युपाधिनाशतसंख्यपुरुषसमूहस्यैक्यं विवक्षित्वा द्वे शते इत्यादि प्रयोगस्योपपत्तिःक्रियते तर्ह्यत्रापि तथैव विवक्षया पंच पञ्चजनाः इत्यस्योपपत्तिःक्रियते इत्याशायेन पृच्छति - कथमितितथा विवक्षायाः प्रकृतेऽसंभवं मन्वानः समाधत्ते - पञ्चभिरिति ।असंभवमेवोपपादयति - नहीति । एकोपाधिगृहीतत्वं हि समूहत्वं, नह्यत्रप्रत्येकमनुगतोपाधिः कश्चिदस्ति । अतः एकैकस्यपि समूहस्य तत्तदुपाधिनानुगतत्वकरणंन संभवतीति भावः । अवशिष्टनि पच्चेति । उक्ततत्व विलक्षणत्वेन प्रकृतिमहदहंकारात्ममनसामनुगतत्वसंभवः इति भावः । आकाशस्येति ।आकाशश्चेति पृथगुक्तत्वेन महाभूतचतुर्णां पञ्चजनाः इत्यनेन ग्रहणासंभवात्पंचत्व संख्या विशिष्ट भूतसमूहस्यैव पञ्चजनशब्दग्राह्यत्वादितिभावः । एतेनात्मनः आकाशस्यच पृथक् निर्दिष्टत्वात् तौ विहायावशिष्टपञ्चविंशतितत्वेषु पंच सु पञ्चसु अनुगतोपाध्यभावेन समूहत्वं न संभवतीति चसूचितम् । सत्वरजस्तमसां द्रव्यत्वमभ्युपगम्य सप्तविंशतितत्वप्रतिपादनमप्यविरुद्धमित्येतदपिन युक्तम् । तेषां गुणत्वेन श्रुतिस्मृतिप्रसिद्धेः । तथैवोत्तरत्रस्थापायिष्यमाणत्वाच्च । एवं &amp;ldquo;सात्विको राजसश्चैव तामसश्चेति योमहान् । त्रिविधो़यमहंकारो महत्तत्वादजायत इति महदहंकारयोः त्रिविधत्वा वगत्या तत्वानामेकत्रिंशत्संख्यत्वंत्रित्रिंशत्संख्यत्वमेव वा प्रसज्यत इति न पंचविशतितत्व प्रतिपादनपरस्यसप्तविंशतित्व प्रतिपादनपरस्यवास्य मन्त्रस्य न तन्त्रसिद्धतत्वप्रतिपादनसंभवः । महत्त्वेनाहंकारत्वेनच क्रोडीकृत्य तत्त्वपरिगणने प्रकृतित्वेन&amp;quot;सदेव एकमसीदि&amp;quot;ति प्रमाणानुसारेण सत्वरजस्तमसां परिगणसंभवात् तत्वानांपञ्चविंशतिसंख्यत्वसिध्या, यस्मिन् आकाशश्च इत्यधिकतत्त्वद्वय बोधकस्यन पञ्चविंशतितत्व प्रतिपादन परत्वमिति । एवं जीवात्मनि जीवस्य प्रतिष्टितत्वकथनमप्यसंभवादयुक्तंस्वेमहिम्नीत्यादाविवोपपत्तिरिति चेत् ना तत्र स्ववाचिपदश्रवणेनतथोपपत्ति संभवेऽपि अत्र तदभावेन तथोपपत्तिकल्पनायोगात् । एवमाकाशस्यादरातिशयेनपुनरुक्त तेत्यप्य युक्तम् । तस्यापि कारण भूतानां महदादीनां ततोपिवैपुल्यसत्वेन तदनादरेण एतन्मात्रादरणे बीजाभावादित्यपि दूषणमत्रानुसन्धेयम्।। (लिंगव्यत्ययश्चेति) संभवन्त्यां गतौ छान्दसत्वात्रयणं न मनोरममित्याशयःननु पञ्चजना इत्येतत्समस्तं पदम् । समासश्च पदद्वयाद्यवगतार्थयोस्सामर्थ्येसति पदद्वयस्य भवति । अत्रच पञ्च शब्दस्य यद्यर्थवत्वं तर्हि जनस्यपञ्चसंख्यया विशेषितत्वात् पुनः पञ्चेति सख्ययाविशेषणमयुक्तंविशिष्टं प्रति विशेषणत्ववादस्तु पूर्वदयुक्तः, यदित्वर्थवत्वाभावःतर्हि सामर्थ्याभावेन समास एवायुक्तः इति शंकां परिहर्तुं सप्तसप्तर्षयः इति दृष्टान्तानुकीर्तनम् । ननु दृष्टान्ते एव कागतिःशृणु - यद्यपि सप्तर्षयः इत्यत्र समाससाधुता संपादनाय तद्धटकसप्तपदस्यार्थवत्वमितिअथापि तत्पद बोध्या संख्या न विशेषणीभूता । परं तु शाखावत् संज्ञिप्रतिपत्यर्थंतदुपलक्षणभूता । न हि ऋषिरित्युक्ते सप्तर्षिमध्यगतस्य कस्यचित्नियमेन प्रतिपत्तिर्जायते । सप्तर्षिशब्दकीर्तने तु नियता । इतरसप्त शब्द बोध्या संख्या तु विशेषणभूतातस्मात् गौर्गच्छतीत्यादौ गच्छतीति गौरिति व्युत्पत्त्यैव गमनस्यलाभेन गच्छतीति पुनरुक्तं, गौस्तिष्ठतीत्यादौ अवयवार्थोपस्थापितेनगमनेन तिष्टतीत्यस्य व्याघतश्चेति दूषणं, गमनस्य तटस्थत्वादविविक्षितत्वाच्चन संभवतीति यथा परिह्वियते, तथैवात्रापि सप्तशब्दबोधितसंख्यायाःसंज्ञि प्रतिपत्यर्थत्वेनोपलक्षणत्वात् समासेऽवयवार्थस्याविवक्षितत्वाच्चन पुनरुक्तता । नापि समासव्याघातः । विग्रहवाक्येऽर्थाभिधानाभ्युपगमादेव सामर्थ्य सिद्धेः एवमेव पञ्च पञ्चजना इत्यत्रापि, &amp;ldquo;अत्रसप्तजना नाम मुनयः संशितव्रताः । सप्तैवासन्&amp;rdquo; इति च रामायणेसप्तविंशतिः तत्वानि । तत्र प्रकृतिरपि घटकभूता । सा तु सत्त्वरजस्तमोरूपतत्वत्रयात्मिकाअतः तत्वद्वयं अधिकम् । अतः सप्तविंशतिः । आकाशस्य आत्मनश्च पृथगुक्त्याअव शिष्ट तत्वानां पंचविंशतित्वम् । एवं पंचविंशति तत्वानां आत्मनिप्रतिष्टितत्व बोधनं आत्मतदितरतत्वविषयक ज्ञान संपादनतात्पर्यकम्व्यक्ताव्यक्तज्ञ विज्ञानात् मोक्षफल सिद्धिरिति हितन्मते । व्यावर्त्याचेतनज्ञानंस्वात्मज्ञानं चावश्यकमिति अनया श्रुत्या बोध्यते इति पूर्वपक्ष्यभिप्रायःसिद्धान्तिनस्तु - ब्रह्म - भूताकाशरूपतत्वद्वयव्यतिरिक्तपंचविंशतिबोधकत्वमत्र । अतः सप्तविंशतितत्त्व सिद्धिः । अथवा आकाशः परमाकाशरूपनित्यविभूतिपरः । तथा च उभयविभूतिप्रतिष्टाभूतं ब्रह्म इति अनया श्रुत्या बोध्यते ।।&lt;/p&gt;</description>
    </item>
    <item>
      <title>40 कारणत्वाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/40_kAraNatvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/40_kAraNatvAdhikaraNam/</guid>
      <description>&lt;p&gt;(1.04.4) कारणत्वाधिकरणम्कारणत्वाधिकरणसंगतिमाह - न वेदान्तेष्विति । पूर्वत्रेन्द्रियाणामाकाशादीनांच ब्रह्माश्रितत्वकथनेन ब्रह्मात्मकत्वलाभात् अब्रह्मात्मकस्य प्रधानस्यकरणत्वं न संभवतीत्युक्तम् । संप्रति वेदान्तेषु कारणवाक्यानांब्रह्मपरत्वे ऐककण्ट्यासंभवात् प्रधानपरत्वे तत्संभवाच्चाब्रह्मात्मकप्रधानकरणत्वे एव श्रुतीनां तात्पर्यामाश्रयणीयमिति न तदतिरिक्तब्रह्मणः तत्कारणत्वस्य च सिद्धिरिति शंकया संगतिः । ब्रह्मैककारणत्वं=ब्रह्मणएव कारणत्वम् । एवकारः अयोगव्यवच्छेदपरः । अन्यथा निरीश्वरसांख्येनतत्प्रतिक्षेपासंभवात् ।। ब्रह्मणः कारणत्वे ऐककण्ठ्यासंभवमेव उत्थाप्यपरिहरति - कथमित्यादिनाउदाहृतवाक्यत्रयफलितमर्थमाह - अत इति । स्रष्टुः =सृष्टिकारणस्य ।इदंशब्दवाच्यजगतः प्रलयकाले अव्याकृतात्मकत्व बोधनेना व्याकृतेजगतः लयसिद्धिरित्यभिप्रेत्याह - प्रधाने जगतः प्रलयमिभिधायेति ।अनेन प्रधानस्य लयाधारत्वेन कारणत्वमावश्यकमिति सूचितम् । साक्षात्कारणत्वबोधिकांश्रुतिमाह - तदिति । नन्वव्याकृतस्य लयाधारत्व जगत्स्रष्ट्टत्वयोरुक्तावपिप्रधानस्य कथं कारणत्वनिश्चयः इत्यत्र प्रधानमेवाव्याकृतशब्दवाच्यमित्याह - अव्याकृतमितिअव्यक्तस्याव्याकृत शब्दवाच्यत्वमेवोपपादयति - नामरूपाभ्यामितिनन्वव्याकृतत्वं नाम नामरूपाभ्यां व्यक्तत्वाभावः - तच्च कथं प्रधानेइत्यत्र - उक्ताव्यकृतत्वस्य व्यक्तशब्दवाच्ये एवोपपत्या प्रधानस्यचाव्यक्त शब्दवाच्चयत्वात् अव्याकृतशब्दवाच्यमपि प्रधानमेवेत्याशयेनाह - अव्यक्तंप्रधानमेवेतिएवकारः सिद्धान्त्यभिमतज्ञापनार्थः । ननु &amp;ldquo;सदेव - असद्वा - असदेवेदमित्यादिकारणवाक्यैः स्रष्टुरव्यवस्थित्यवगमात् प्रधानस्य वा कथं कारणत्वनिश्चयःइति शंकां - सद सच्छब्दयोः प्रधानविषयत्व संभवेन ब्रह्मणीवात्र विरोधस्याभावेनप्रधानकारणत्वनिश्चयस्सुकर इत्याशयेन परिहरति - अस्यचेति । स्वरूपनित्यत्वेनेत्यनेनसच्छब्दस्य, परिणामाश्रयत्वेनेत्यनेनासच्छब्दस्य च निर्वाहकत्वम्ब्रह्मणः स्वरूपनित्यत्वेन तत्र सच्छब्दोपपत्तावपि परिणामित्वाभावात्असच्छब्दोपपत्ति र्न संभवति । परिणामस्वभावस्य वस्तुनो हि कार्यावस्थावैशिष्ट्येनासच्छब्दव्यपदेशस्यो पपत्तिस्सुकरेति भावःवस्तुतः स्वरूपनित्यत्वेपि न ब्रह्मणः सच्छब्दवाच्यत्वं, इदंशब्दनिर्दिष्टजगदभेदेस्यतस्मिन् बाधादित्याशयः । ब्रह्मणीवेति व्यतिरेकदृष्टान्तः । ननुतद्धेदं तर्ह्यव्याकृतमासीत् इत्येतत्प्रकरणे एव चेतन संभविनामीक्षणादिधर्माणांश्रुतत्वेन कथमव्याकृतशब्दस्य ।चेतन वाचित्वसंभवः । असच्छब्दादीनांचाव्याकृतशब्दसमानयोगक्षेत्वात् तेषामपि नाचेत परत्व संभवः । एवंप्रायशः कारणवाक्यप्रकरेणेषु ईक्षणादिधर्माश्च श्रुताः । अतो नप्रधानस्य हेतुत्वनिश्चयः इत्यतः आह - एवमिति । एवं=कारणवाक्यानांब्रह्मपरत्वेऽसामञ्जस्यात् प्रधानपरत्वे सामञ्जस्याच्चेत्यर्थःनिश्चिते सतीति । अव्याकृतशब्दस्याचेत नवाचित्वस्वारस्येन प्रथमतएव तस्य प्रतिपन्नत्वात् कारणत्वनिश्चय आदावेव जातः । अतः पश्चादवगतस्येक्षणादेःगौणत्वकल्पनमेव युक्तम् । एवमन्यत्रापि प्रकरेणेषु ईक्षणादिधर्मबोधकानांधर्मिवाचकपदनिर्दशानन्तरमेव निर्दिष्टत्वात् सर्वशाखाप्रत्ययव्यायेनधर्मिवाचक पादानां अव्याकृतशब्द समानार्थकत्वनिश्चयात् उपक्रमस्थस्यअव्याकृतशब्दस्य प्रधानवाचित्वस्य स्थापितत्वात् सर्वकारणवाक्यगतधर्मिवाचकपदं प्रधानमेव बोधयतीति तदनन्तरनिर्दिष्टगुणानां च तदैकान्तानांगौणत्वकल्पनमेवोचितम्किंच चिदचिद्विशिष्ट ब्रह्मणः कारणत्वाभ्युप गन्तृणां मते विशिष्टान्तर्गतेविशेषणे अचिदेशे मुख्येक्षणानुपपत्त्या अमुख्यत्वस्यकल्पनीयत्वात्तत्रचक्वचिन्मुख्यत्वं क्वचिदमुख्यत्वमिति आश्रयणस्यान्यायत्वत्अचितोऽव्यक्तस्य स्वरसप्रतिपन्नं कारणत्व मभ्युपगम्येक्षणपदानामेकरूपगौणत्वाभ्युपगम एव सुशोभनः इत्यभिप्रायः । ईक्षणदावित्यत्रादिशब्दःचेतनैकान्तालोचनाप्रयत्नपरः। नन्वव्याकृत शब्दवत् चेतनैकान्तवाचिनोःब्रह्मात्मशब्दयोः उपक्रमस्थत्वात् कथं प्रधानहेतुत्वनिश्चयः ।सर्वशाखा प्रत्ययन्यायेनैतदनुरोधेनैवाव्यकृतशब्दस्य नयनसंभवादित्यत्राह - ब्रह्मेतिब्रह्मात्मकशब्दघटितकारणवाक्यस्य हवैशब्दघटितत्वेनानुवादरूपत्वात्सुशीघ्रमर्थस्य निश्चेतुमशक्यत्वात् पुरोवादगतसाधारणसच्छब्दस्याव्याकृतशब्दानुरोधनार्थस्य वक्तव्यत्वाच्च सर्वशाखा प्रत्ययन्यायेन ब्रह्मात्मशब्दयोरेवगौणत्वाभिप्रायेणान्यथाऽर्थो वर्णनीयः । वस्तुतः ताभ्यां बृहत्वव्यापित्वमात्रबोधनेन तयोश्च प्रधानेपि संभवान्न चेतनैकान्तार्थवाचित्वमितिन कश्चिद्विरोधः । यद्यपि ईक्षत्यधिकरणे &amp;ldquo;गौणश्चेन्नात्म शब्दात्&amp;quot;गतिसामान्यात् &amp;ldquo;इत्यादिभिः&amp;rdquo; प्रधानस्य जगत्कारणत्वं निरस्तम् ।अथापि तत्रोक्तार्थस्यैवात्राक्षेपेणाधिकरणस्य प्रवृत्या नानुपपत्तिःननु तर्हि अयोगव्यवच्छेदपादे एवेदमधिकरणं कुतो न प्रवर्तितं? प्रधानप्रतिपादनच्छायानु सारिविषयवाक्यत्वस्य चतुर्थ पादोपाधित्वात् ।।युक्यन्तरं समुच्चयन् उपसंहरति - अतः इति । स्मृति प्रसिद्धमित्यनेनोपबृंहणानुसारेणश्रुत्यर्थस्य वर्णनीयत्वमुक्तम् । न्यायप्रसिद्धमित्यनेन कार्यकारणयोस्सारुप्यमुक्तम् ।सिद्धान्ते ब्रह्मण एवेत्यत्रैवकारः - प्रसिध्यर्थकः - यद्वा न संख्येतिसूत्रस्थ नञः अनुषंगेन तत्फलितप्रधान प्रतिक्षेपसूचकः । सूत्रस्थपदानामन्वयप्रदर्शनपूर्वकंहेतुमाह - आकाशादिष्विति । स्वारस्यात् सूत्रव्यपदिष्टत्वमेव यथाव्यपदिष्टत्वमित्यभिप्रयन्नाह - सर्वज्ञत्वादीतिश्रुति व्यपदिष्टत्वोक्तौहि प्रधानस्य तच्छंकायां &amp;ldquo;ब्रह्मण एवपरमकारणत्वेन श्रुतिभिः प्रतिपादितत्वं प्रागुक्तन्यायैस्समर्थितमितिवक्तव्यम् । तदपेक्षया निरपेक्षहेतुत्वस्योचितत्वात् जन्माद्यस्ययतः इत्यादौ स्वेन जगत्कारणत्वस्य समर्थितत्वान् ब्रह्मणकारणत्वेनसूत्रव्यपदिष्टत्वमेव युक्तमिति भावःआकाशादिषु=आकाशादीनाम् । आकाशादिपदचिह्नितेषु वाक्येष्विति वाऽर्थःकारणत्वेन स्थापित ब्रह्मणः श्रुतिभिरपि कारणत्व बोधनादिति भावःअत्राकाशोपादानं स्वतश्चेतनमात्रवाच्यात्मशब्दघटित प्रकरणज्ञापनायब्रह्मणः एव कारणत्वमुपपादयति - तथाहीति । प्रकृतं विपश्चिदेकंब्रह्मेति । अनेन पश्चाच्छ्रुतेक्षणादीनां गौणत्वं कल्पनमुचितमितिशंकाच निरस्ता । प्रथमत एव सत्यं ज्ञानमनन्तं ब्रह्मेति ब्रह्मशब्दवाच्यस्यज्ञानरूपत्व ज्ञानवत्वयोर्बोधनात् । मध्ये च ब्रह्मणा विपश्चितेतितस्यैव विपश्चित्व बोधनाच्च न गौणत्वकल्पन मुचितमितिसर्वकारणवाक्येष्वपि चेतनैकान्तधर्मामां श्रुतत्वात् भूयसां बलीयस्त्वमितिन्यायेनतेषां प्रबलत्वाच्च न गौणत्वाश्रयणंयुक्तमित्यभि प्रायेणाह - एवमितितत्तेजोऽसृजत इतिकारणत्व प्रतिपादनात् पूर्वमेव तदैक्षतेति सच्छब्दबोधितस्येक्षणाश्रयत्वबोधनात् उपक्रमश्रुतेक्षणानुगुणमेव पश्चादुक्तकारणत्वस्यनेतव्यत्वात् नेक्षणस्य गौणत्व कल्पनं युक्तमित्याभिप्रायवानाह - तथेतिननु सदैक्षतेत्यतः पूर्वमेव सदेवेति सच्छ श्रवणात् तस्यच प्रधानार्थत्वात्तदनुगुणतयैव पाश्चात्यमीक्षणं नेयं नच सदिति पदस्य साधारणत्वात्न तदनुरोधेनेक्षणस्य नयन संभवः इति वाच्यंतद्धेदं तर्ह्यव्याकृत मासीदित्यत्र अव्याकृतशब्दस्य प्रधानपरत्वेनसर्वशाखाप्रत्ययन्यायेन सच्छब्दस्यापि प्रधानपरत्व निश्चयादितिचेन्न । अव्याकृत शब्दस्यैव प्रधान मात्रपरतायाः उपरि निराकरिष्यमाणत्वात्एवं चेतनैकान्तधर्माणां कारणवाक्येषु श्रुतत्वात् तेषांचभूयसांबलीयस्त्वमितिन्यायेन प्रबलत्वात् कारणत्वप्रतिपादनात्पूर्व मेवश्रुतत्वाच्च नेक्षणस्य गौणत्वशंकासंभव इत्यभिप्रयन्नाह - एवमितिसूत्रार्थमुपसंहरति - अत इति । ननु ब्रह्मणःकारणत्वे तत्प्रतिपादकसदादिशब्देनकथमिदंशब्द सामानाधिकरण्यमिति चेन्न, उभयोर्विशिष्ट परत्वेन सामानाधिकरण्यस्यानुपपत्त्यभावात्&lt;/p&gt;</description>
    </item>
    <item>
      <title>41 जगद्वाचित्वाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/41_jagadvAchitvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/41_jagadvAchitvAdhikaraNam/</guid>
      <description>&lt;p&gt;(1.04.5) जगद्वाचित्वाधिकरणम्संगतिं प्रदर्शयति - पुनरपीति । पूर्वाधिकरणेहि चेतनस्यैव सर्ववेदान्तेष्वपि कारणत्वमुच्यते इति जगतो ब्रह्मैककारणत्वंनिर्णीतम् । तत्र चेतन विशेषस्य कारणत्व सिद्धावपि स चेतनविशेषःन प्रधानाधिष्ठातृ कर्मवश्यपुरुषातिरिक्त इति न ब्रह्मकारणत्वंयुक्तमित्याक्षेपसंगतिः । अथवा - सदसदव्याकृतादिशब्दानां ईक्षत्यधिकरणपूर्वपक्षानुसारेणप्रकृतिपरत्वमाशंक्य अनन्यथासिद्ध प्रकरणबलेन परमात्मपरत्वं निर्णीतम्अथ कर्मत्वाद्यनन्यथा सिद्धलिंगबलेन कारणतयोक्तः पंञ्चविंशकःपुरुष एवेति स एव परतत्वं जगत्कारणंचेति आनन्दमयेक्षया शंकया संगतिःसांख्याभिमताचेतनविषयक विचारः वृत्तेनाधिकरण चतुष्टयेन । तदभिमतचेतनविषयकविचारःउपरि अधिकरण चतुष्टयेनेति विभागः।।तथाहीति भोक्तारमेवेत्यवधारणेनाकर्मवश्यपुरुषव्यावृत्तिः । यद्वावेद्यतयाऽध्ययने प्रसिध्यतिशयः सूच्यते ।। गार्ग्यः बालाकिर्हिनाम काश्यमजातशत्रुमुपेत्य ब्रह्म ते ब्रुवाणीत्युक्तवान् । तेनच सन्तुष्टोऽजातशत्रुः जनक एव ब्रह्मविदिति मत्वा तमेव सर्वे जनाधावन्ति । यतस्त्वं मां ब्रह्मविदं मत्वा ब्रह्म ते बुवाणीति वदसिअअतस्तव सहस्रं ददामीत्युक्त्वा ब्रह्म ब्रूहीत्युवाच । तदनन्तरंच बालाकिना आदित्यमण्डलाद्यधिकरणस्थानां पुरुषाणां ब्रह्मत्वस्वोपास्यत्वप्रतिपादने अजातशत्रुः &amp;ldquo;मा एवमस्मिन्संवादयिष्ठाः इति तेषां ब्रह्मत्वंप्रतिक्षिप्य अज्ञातब्रह्मतत्त्वाय तस्मै स्वयं ब्रह्मोपदेशाय &amp;ldquo;योवै बालाक एतेषां पुरुषाणां कर्ता यस्य वैतत्कर्म स वै वेदितव्यःइति वाक्यमुक्तवान्स वै वेदितव्यः स एव वेदितव्य इत्यर्थः । अयमेव बालाक्यजातशत्रुसंवादः ।।कौषीतकिन इति । बृहदारण्यकेपि बालाकि संवादो दृश्यते । तथापि जगद्वाचित्वादितिसूत्र मनुसृप्य जागद्वाचिवाक्य प्रदर्शनार्थं इयमुदाहृता । उपक्रमेवक्तव्यतया बालाकिनोपक्षिप्तं ब्रह्मेति । &amp;ldquo;एतेन यो वै बालके&amp;rdquo; इत्यजातशत्रुप्रतिवचनस्योप क्रमस्य ब्रह्मविषयत्वं स्थिरीकृतम् । तेन च प्रतिवचनस्यब्रह्मभिन्नजीवस्यैव कर्मसंबन्धप्रतिपादकत्व शंकनं निरस्तम् ।।नन्वस्तु प्रतिवचनस्य ब्रह्मोपदेशपरत्वं तेनभोक्तुः पुरुषस्यैववेद्यत्वोपदेशः कथमित्यत्राह - यस्य वैतत्कर्मेति । कर्मसंबन्धादित्यनेनस्वपक्षे हेतुरुक्तः । वेद्यतयोपदिष्ठं ब्रह्मेतिनन्वत्रोक्तयक्त्या भोक्तुः पुरुषस्यैव वेद्यत्वोपदेशोऽस्तु तथापितस्य कथं कारणत्वसिद्धिः । कथंतरां चाने जगतो ब्रह्मैककारणत्वासिद्धिःउच्यते, उपास्यतयोक्तमेव हि जगत्कारणं न तु कारणादन्यस्योपास्यत्वम्कारणं तु ध्येयः इत्युक्तेः । इत्थं च पूर्वमुपक्षिप्तस्य ब्रह्मणःकर्मसंबन्धप्रतिपादनमुखेन वेदितव्यत्व प्रतिपादनात् भोक्ता पुरुषएव जगत्कारणमुपास्यं चेति प्रतीयते । एतदाशयेनैव भोक्तारमेव पुरुषंकारणं वेद्यतयाऽघीयते इति पूर्वं भाषितम् ।। अत्रापि कर्तेति कारणत्वमुक्तम्अनभ्युपगमादिति । यथा प्रकृतेः नात्र वेद्यत्वोपदशस्तथैव भवदभिमतेस्वरस्यमपीति भावःअनेन परपक्षे बाधकप्रमाणमुपन्यस्तम् । ननु &amp;ldquo;यस्य वैतत्कर्म&amp;rdquo; इत्यनेनयस्य भगवतः एतत् यज्ञादिकं कर्म प्रीणनं मित्यर्थस्यापि विवक्षणसंभवात्न भोक्तृपुरुषप्रतिपादनपरत्वमित्यत्राह - कर्मच पुण्यापुण्यलक्षणमितिअत्र कर्मशब्दस्यासंकोचवृत्त्या पुण्यपापरूपोभयकर्मप्रतिपादकत्वेनभगवतः पुण्यकर्माराध्यत्वेपि पापाराध्यत्वासंभवेन, प्रीणनमित्यर्थविवक्षणासंभवात्न चात्र कर्म शब्दसंकोचेनैवार्थ वर्णनं युक्तम् । संकोचे प्रमाणाभावात्न चोक्तबाधकयुक्तिरेव प्रमाणम् । मिथः संश्रयात् । संकोचे सत्युक्तार्थवर्णनसिद्धिःअर्थसिद्धौ संकोचसिद्धिरिति ।सिद्धान्तयुक्तिमाशंक्य परिहरति - नच वाच्यमिति । क्षेत्रज्ञादर्थान्तरमेवेतियोगव्युत्पत्त्या कर्मपदस्य कार्यभूतजगदर्थकत्वात् जगतश्च ब्रह्मप्रति कार्यत्वात् ब्रह्मणो जगत् कर्मभूतमित्यर्थविवक्षणेनापि &amp;ldquo;यस्यवैतत्कर्म&amp;rdquo; इत्यस्योपपत्त्या न भोक्तृ पुरुषप्रतिपादनपरत्वेऽनन्यथासिद्धं लिंगं समस्तीति शंकातात्पर्यम् ।। पृथङ्निर्देशवैयर्थ्यादिति&amp;quot;यस्य वैतत्कर्म&amp;rdquo; इत्यनेनैवोक्तार्थलाभेन यो वै बैलाके एतेषांपुरुषाणां कर्ता इत्यस्य व्यर्थत्वापातादित्यर्थः । एवं सिद्धान्त्यभिमतेऽर्थेअनिष्टमापाद्य कर्मशब्दस्य तथा़र्थवर्णनमपि न समीचीनमित्याह - कर्मशब्दस्यचेति । योगतोरुढेर्बलीयस्त्वादितिभावः । ननु भोक्तुर्जीवस्य कथमादित्यमण्डलाद्युधिकरणकपुरुषान्प्रतिकर्तृत्वमित्यत्राह - तत्तदिति । जगदुत्पत्तेः तत्तद्भोक्तृकर्मनिमित्तत्वादित्यन्वयःभोक्तुःउपपद्यते इति । आलोकप्रदानादिना आदित्यादीनां स्वभोगोपकरणभूतत्वात्अदृष्टद्वारकं तत्कर्तृत्वं भोक्तृरूपपद्यत इति भावः ।अथ स्वमते अपौनरुक्याभिव्यक्यै अत्र निर्दिष्ठानामादित्यादीनांअनिर्दिष्ठानां च तत्सजातीयानां ज्ञातत्वेन वेदितव्यत्वोपदेशवैयर्थ्यपरिहृत्यैच वाक्यार्थं दर्शयति - तदयमर्थ इति । क्षेत्रज्ञ भोग्यभोगोपकरणभूतानामितिअनेनादित्याद्युक्तिः क्षेत्रज्ञभोग्यभोगोपकरणसर्ववस्तूपलक्षणार्थेतिसूचितम् । एतत्कारणभावहेतुभूतमिति । अदृष्टद्वारकं भोक्तुः कर्तृत्वंपूर्व वाक्ये उक्तम् । अदृष्टद्वारा कर्तृत्वनिर्वाहकं भोक्तृसंबन्धिकर्म यस्य वैतत्कर्म इत्यनेनोच्यते इति भावः । तत्स्वरूपमिति ।आदित्यादीनां तत्सजातीयानां च ज्ञातत्वे़पि शुद्धस्वरूपस्याज्ञातत्वात् न वेदितव्यत्वोपदेशविरोधः। कर्मसंबन्धस्तूपलक्षणभूतःइति भावः ।।एवं जीवत्वापादकः कर्मनिमित्तभोक्तृत्वरूपः हेतुरुक्तः । अथ यष्ठिधातोत्थापनरूपहेतुंतादृशमाह - तथोत्तरत्रेति । हेत्वन्तरमाह - तथोपरिष्टादपीति । तद्यथाश्रेष्टीति । अनेन श्रेष्टि दृष्टान्तरूपहेतुरुक्तः । सुषुप्तिप्रबोधादि योगरूपं हेत्वन्तरमाह - तथेति . क्वैष इति । तं होवाचाजातशत्रुःक्वैष एतद्वालाके पुरुषोऽशयिष्ट ,क्ववा एतदभूत् कुत एतदागादितिअत्र प्रश्नत्रयं पृष्टम् । सर्वत्र एतच्छब्दः सप्तम्यन्तः ।एतस्मिन्काले इत्यर्थः । क्व स्वप्नमनुभूतम् । सुप्तः कुतो निर्गतःइत्यर्थः । तदुह बालाकिः र्न विजज्ञौ ( न ज्ञातवान्) इति श्रुतिमभिप्रेत्य - अर्थमजामतेतस्मै इत्युक्तम्तं होवाचाजातशत्रुः &amp;ldquo;यत्रैष पुरुषोऽशयिष्ट यत्रैदभूत् यत एतदगात्(तदुच्यते) इति श्रुतिमभिप्रेत्य स्वयमेवाजातशत्रुरुवाचेत्युक्तम्देवेभ्यो लोकाः इत्युवाचेत्यन्वयः । हिता नाम नाड्यः इति । अनेननाडीनामेव सुषुप्तिस्थानत्वं न परमात्मनः इत्युक्तं भवति । तदा=सुषुप्तिवेलायामित्यर्थःअथास्मिन्प्राण एवैकधाभवतीत्यस्यार्थः अनुपदं स्वयमेव प्रदर्शयिष्यतेवाक्सर्वैरित्यादि । अनेन सुषुप्तिदशायां तत्तत्करणानामुपरतस्वस्वव्यापारत्वमुक्तम् । अत प्रबोधप्रकारः उच्यते - सयदा प्रति बुध्यते इति । एतस्मादात्मनःजीवात्मनःप्रणाः=पञ्चवृत्तिप्राणाः । अयंच पूर्वपक्ष्यभिमतोऽर्थ देवाः इन्द्रियाणिलोकशब्दः ज्ञानार्थको विषयार्थकोवा ।ननु अथास्मिन्प्राण एवैकधा भवतीति प्राणशब्देन परमात्मनो निर्देशात्कथमत्र प्रकरणे भोक्तुरेव प्रतिपादनमित्युच्यते इत्यत्राह - सुषुप्त्याधारतयेतिसुषुप्तिमत्वेनेत्यर्थः । जीवात्मानं सुषुप्तिमत्वेनोक्तवानित्यर्थः।ननु कथं प्राणशब्दस्य जीववाचकत्वं तस्य मुख्यप्राणवाचकत्वस्यैवयुक्तत्वात् । अत एव ह्यत्रैवह्यात्मनः प्राणाः इत्यत्र प्राणशब्दस्यमुख्यप्राणपरत्वं त्वयैव स्वीकृतम् । प्राणयति सर्वाणि भूतानीतिव्युत्पत्त्या परमात्मवाचकोवायुक्तः इत्यत्र किं प्राणशब्दस्य जीवपरत्वंन संभवति किंवा संभवेऽपि प्रकृते मुख्यप्राणेश्वरन्यतरान्यवचकत्वेहेतुर्नास्ति इति विकल्पं हृदि निघायाद्यं निरस्यति - अस्मिन् जीवात्मनीतिप्राणभृत्वनिबन्धन इति । प्राणो वा आशाया भूयानित्यादौ हि प्राणशब्दस्यप्राणसहचरित जीव लक्षकत्वं स्वीकृतम् । तथैवात्रापि जीवपरत्वं युक्तमितिभावः । द्वितीयं अपास्यति - स यदेति । अत्र तच्छब्दो हि पूर्व प्रस्तुतप्राणशब्दनिर्दिष्टवस्तुपरामर्शीतिभावः । एवं प्राणशब्देन जीवप्रतिपादनसंभवं प्रकृते तत्परत्वे उपपत्तिंच प्रदर्श्य मुख्यप्राणादि परत्वा संभवं प्रकृते व्याचष्टे - मुख्यप्राणस्येति।।नन्वेवं सति प्राणशब्दस्य लाक्षणिकत्वं आत्मनः प्राणाः इत्यत्रमुख्यप्राणपरत्वाभ्युपगमेन वैरुप्यं चेत्यत्र योजनान्तरमाह - अथवेतिपूर्वत्र सप्तम्यन्तपदयोः अस्मिन् प्राणे इत्यनयोः सामानाधिकरण्यस्वारस्यम् । अत्रतु नास्तीति विशेषः । वैयधिकरण्यं प्रतिज्ञायार्थमाह - अस्मिन्नात्मनीतिएकधा भवतीति श्रौतं व्याख्येयं पदम् । तद्वचाख्यानं वागादिकरणग्रामःइति । नन्वस्तु प्राणशब्दो मुख्यप्राणपरः अथापि अस्मिन्नितीदंशब्दःपरमात्मपरस्स्यादित्यत्राह - प्राणशब्दस्येति । जीवोपकरणत्वादितिअस्मिन् प्राणे इति वैयधिकरण्येन निर्दिष्टयोः परस्परं उपकरणोपकरणिभावसंबन्धप्रतीतेःपरस्य च प्राणोपकरणित्वा भावात् तदुपकरणित्वेन प्रसिद्धः जीव एवेदंशब्देननिर्देष्टुं युक्तः इति भावः । अथात्र &amp;ldquo;अस्मिन् प्राण &amp;ldquo;एवैकधाभवती&amp;quot;त्यत्रप्राणशब्दः प्रथमान्तोपि स्यात् । मैवं तथा सति एकधाभवतीति तस्यापिनिवृत्तव्यापरत्वबोधनापत्तेः। न चेष्टापत्तिः । स्वापे प्राणव्यापरस्योपलब्ध्याविरोधापत्तेः । अत एव ह्यवधारणनिर्देशः संगच्छते । अन्यथा प्राणएवैकधाभवतीत्यनेन प्राणस्येव निवृत्तव्यापारत्वमित्युक्त्वा वाक्सर्वैरित्यादिनावागादीनामपि तथात्वबोधनानुपपत्तेः । नच प्राण एवैकधा भवतीत्यनेनानुपरतव्यापारस्यैवप्राणस्य स्वापे एकरूपतया़वस्थिति रुक्ता, वाक्सर्वै रित्यादिना वागादीनां विवृतव्यापारत्वंचोच्यतेइति वाच्यम् । स्वापदशदयां प्राणस्यैकरूपतयावस्थितेः प्रत्यक्षसिद्धत्वेनतत्प्रतिपादनवैयर्थ्यात् । नन्वेवं प्रतिपादनेन स्वापे प्राणस्यस्वाधीनेन्द्रियस्थिति प्रवृत्तित्वरूप प्राधान्यं बोधितमिति नवैयर्थ्यमिति चेत् एतादशप्राधान्यस्य सर्वकालेपि सत्वेन स्वापेतत्प्रतिपादनस्यासंगतत्वापत्तेः । अतस्सप्तम्यन्तमेव तत्पदमितिपूर्वपक्षं निगमयति - अत इति ।अयं भावः कर्तृत्वनिर्देशात् जीवसंबन्धित्वेन कर्तृत्वोपयोगिकर्मनिर्देशात्कर्मशब्दस्य पुण्यपापरूपकमेण्येव पुण्यो वै पुण्येन कर्मणा, पापःपापेन, ना भुक्तं क्षीयते कर्म इति श्रुत्यादि स्वारस्यात् रूढ्यतिशयाच्चप्रसिद्धः कर्ता जीव एव न चास्य जीवस्यादित्यादिसर्वपुरुष कर्तृत्वंकथमिति वाच्यम् । तत्पुरुषोत्पादनानुगुण संकल्पादेः अभावेपि सर्वस्यपुरुषस्य एतत्कर्माधीनत्व संभवेन तदादाय कर्तृत्वोपपत्तेः । साक्षात्सृष्ट्यौपयिकप्रयत्नाश्रयत्वा भावेपि एतत्कर्मपरिणाम रूप कर्तृत्वस्य संभवात्&amp;quot;स्वकृतपरिणतेः कर्ता पुंसां स एव&amp;rdquo; इत्यधिकरणसारावलिःस्वकर्मपरिणतेः पुत्रादीनां पुरुषादीनां कर्ता स एव पितृत्वेन अवस्थितःपुरुष एव वेद्यः इति चिन्तामणिः । अतः कर्मवश्यजीवस्यैव कर्तृत्वम्एएतदुपपादनार्थमेव यस्य वा एतत्कर्म इति प्रवृत्तम् । परस्परोपकार्योपकरणभावेनपरस्परापेक्षितकार्यकरणेन परस्परं भोजनरूपानुभवेनच तत्तदीयकर्माधीनत्वस्यसर्वेषु संभवात् कर्मवश्य जीवस्यैव कर्तृत्वे इदमुपपादकम् । अतएव यथा श्रेष्टी स्वैर्भुङक्ते, यथा श्रेष्टिनं इत्याद्युपपत्तिःउपरि एतत्कर्तृ बोधनार्थ मेवाजातशत्रुः सुप्तं पुरुषमुत्थापयतिसुषुप्त्याधारत्वं चास्य वदति । बृहन् पाण्डरवासः इति प्राणवायुंच निर्दिशतिअतः प्राण भृत् जीव एवात्र प्रकरणे वेद्यतया निर्दिष्टः इति ।सिद्धान्तमाह - इति प्राप्ते इति । ब्रह्म ते ब्रुवाणि इत्युक्त्वाअब्रह्मजीवानां ब्रह्मत्वं मन्यमानेन बालाकिनोपदिष्ठानां न ब्रह्मत्वंइति प्रति बोध्य वास्तव ब्रह्म बोधनार्थं प्रवृत्तो अजातशत्रुःपुनरपि तस्मै कथमब्रह्म बोधयेत् । बालाक्यज्ञाततत्वान्तरोपदेशरुपत्वस्यवक्तव्यत्वान्न जीवः कर्मवश्योऽत्र प्रकरणे वेद्यः ।अत एव हि आदित्यगतपुरुषस्य ब्रह्मत्वोपन्यासे अजातशुत्रुणा तस्य निरासे च चन्द्रमसःपुरुषस्य उपन्यासः तस्यच निरासे अन्यस्येप्येवं क्रमेण अन्येषांनिरासात् जीवस्य ब्रह्मत्वं तेनैव निषिद्धम् ।किंच कर्मशब्दस्य न पुण्यपापरूप कर्मण्येव रूढ्यतिशयः । चलनादिकर्मस्वपितत्प्रयोगप्राचुर्यात् । वैदिके लौकिके विहिते निषिद्धे अविहितांप्रतिषिद्धेच क्रियारूपे कर्मणि कर्मशब्दप्रयोगो दृश्यते । तार्कि कादीनांमते चलनादिकर्मापि कर्मैव । द्रव्यगुणकर्मसामान्यविशेषसमवायाभावाःइति हि तेषां पदार्थगणना । तद्यथेह कर्मचितः लोकः क्षीयते इति लौकिकेपुण्यपाप व्यतिरिक्ते कर्मण्यपि कर्म शब्दप्रयोगो दृश्यते । नहिकश्चित् क्षणमपि जातु तिष्टत्यकर्मकृत् इति गीतावचनमपि । चिन्तितनिमिषताद्यपिकर्मैव । अतः कर्मशब्दो न पूर्वपक्षिसाधकःअतः क्रियत इति कर्म इति योगव्युत्पत्तिरेव कार्या । क्रियमाणमित्यर्थःनच योगात् रुढिर्बलयसी इति न्यायास्यात्र संचारः अनेकार्थ साधारणकर्मशब्दस्यरुढ्या अर्थनिश्चयाभावात् शक्यनिर्णयत्वा संभवात् । परस्परकलहायमानत्वेनअर्थनिश्चयासामार्थ्यात् । एतच्छब्दसमाधिकरणतया कर्मशब्दप्रयोगात्एतच्छब्दस्य प्रत्यक्षादि सन्निधापितजगत्परत्वे एवौचित्यात् । क्रियतेइति कर्म इति योगव्युत्पत्या जगद्वाचित्वाश्रयणस्येव युक्तत्वम्त्वदुक्तादित्यादिपुरुषाणां यःकर्ता किंविशिष्येतावन्मात्रोक्त्यासर्वं जगत् यस्य क्रियमाणत्वेन कर्म, अतस्सर्वस्य कर्ता सन् परमपुरुषःवेद्यः इत्यर्थे एव स्वारस्यं चअत एव यस्य वेत्युक्तिः सार्थाभवति । पूर्वोक्त तावत्पुरुषकर्तृकत्वविशिष्ट एवेति न मन्तव्यं परं तु सर्वजगत्कर्तृत्व विशिष्ट इत्युक्तौस्वारस्यं च ।अतो न पौनरुक्त्यम् । त्वत्पक्षे ब्रह्म ते ब्रुवाणीइत्युपक्रमविरोधश्च ।अब्रह्मभूत पुरुषवादिनं बालाकिं अब्रह्मवादित्वेन प्रत्याख्यानविरोधःस्वयमब्रह्मण उपदेश्यत्व विरोधः इति विरोध बाहुल्यं कर्मशब्दस्यपुण्यपाप वाचकत्वमते । इत्याशयवान् समाधत्ते - एतच्छब्दान्वितस्येतिमहावाक्येन । अर्थः=योग्यता । एकस्मिनेव वाक्ये यत्यत् पदं श्रुतंतत्सर्वस्य यादृशार्थवर्णने परस्परान्वयः उपपन्नोभवेत् तादृशार्थवणनेएव योग्यता । बह्निना सिञ्चतीत्युक्ते पदस्य नैवहि योग्यता । प्रकरणं=पूर्वापरवाक्यजातम्आदि शब्देन तात्पर्यालिंग ग्रहणम् ।असंकुचितवृत्तिरिति । यस्य वा इत्यत्र यच्छब्दार्थः यः कर्ता इत्यत्रयच्छब्दश्चैकार्थकः बद्धादित्यादि पुरुषकर्तृत्वेनोक्तः यच्छब्दार्थोन मुक्तो भवितुमर्हति । निर्व्यापारस्य तस्य कर्तृत्वासंभवात् ।पुण्यपापरूपकर्मसंबन्धाभावाच्च । बद्धस्य ग्रहणे बद्धादित्यादीन्प्रतिअयं बद्धः कथं कर्ता भवेत् । पितृपुत्रभावेनोत्पादकत्वं विवक्षितंचेत् तर्हि नोपादानत्वम् । निमित्तत्वमात्रविवक्षणमपि सृष्ट्यौपयिकप्रयत्नाश्रयत्वाभावान्नसंगच्छते । एतत्कर्माधीनतया पुरुषाणां सृष्टिश्चेत् सृष्टिकर्ताअन्यः इति नास्य कर्तृत्वं स्यात्एतत्कर्म इत्यस्य एतेषां कर्म इत्यर्थोवा, एतत् कर्म इत्यर्थोवा । पूर्वत्र यस्यकर्मेति असंगतं स्यात् ।।द्वितीये एतदिति कंपरामृशति । समीपतरवर्ती पदार्थः कः । यस्य कर्म इत्येव पर्याप्तम्वा एतत् इत्यस्य वैयर्थ्यं च । एते पुरुषा यदीयकर्माधीनाः इति विवक्षायांएतत् इति लिंगं वचनं च विरुध्यते । कर्मशब्दस्य तदधीन पर्यन्तत्वे,लक्षणाच । एतत्पुरुषोत्पादकं कर्म इति विवक्षणे उत्पाद्योत्पादभावश्चन श्रुतः । उत्पाद्योत्पादकभावस्यासंभवश्च । एकजीव कर्माधीनतयासर्वोत्पत्त्यसंभवश्च ।। स्वस्वसृष्टेः स्वस्वकर्माधीनत्वविवक्षायांस्वस्व कर्माधीनतया स्वात्मानं किमन्यस्सृजति उत स्वयमेवस्वयमेवचेत् सुखवन्तमेवात्मानं सृजेत् । अन्यश्चेत् नास्य कर्माधीनसृष्टिकारणत्वम् । अतः एतच्छब्दः सन्निहित बुद्धिस्थजगत्परामृशति ।। एतत्सर्वंमनसि निधाय स्वकर्मानुगुण्येनेश्वरसृष्टं सर्वं भुङ्क्ते । इतिभाषितम् । अतः सर्व वेदान्तेस्विति - यःकर्ता इत्यनुवादरूपत्वेन प्रापकवाक्यसाकांक्षत्वात्&amp;quot;चक्षोः सूर्यो अजायत सूर्याचन्द्र मसौ धाता यथापूर्वमकल्पयत् ।दिवं च पृथिवींच&amp;rdquo; इत्यादि प्रापकवाक्ये आदित्यादिकर्तृत्वेन परमात्मनःप्रतिपन्नत्वात् स एव परमात्मा अत्रानूद्यते । यतो वा इमानि इत्यादिष्विवसर्ववेदान्त प्रसिद्धः परम एव कारणमनूद्यतेपुष्करपलाशवत् निर्लेपस्य मुक्तस्वरूपस्य सृष्टिकर्तृत्वासंभवात्न मुक्तात्मपरतामाताबद्धस्य जायापुत्र सहोदरमाता पित्राद्युपकरणानांबद्धकर्माधीनोत्पत्यभ्युपगमेपि न तस्य तेषां प्रति सृष्टिकर्तृत्वम्देशान्तरस्थफलाद्यनु भवस्य अस्माकं सत्वेन तदुत्पत्तेः अस्मत्कर्माधीनत्वेपिन तत्प्रति अस्माकं कर्तृत्वम् । फलादिवस्त्वनुभव हेतुभूतपुण्यानांअस्मत्कर्तृत्वेपि न वस्तुकर्तृत्व मस्माकम् । पापजन्य दुःखानुभवहेतुभूतपापकर्तृणांपापं प्रत्येव हेतुत्वं नतु तज्जन्यफलं प्रति । न च सुख दुःखाद्यनुभवहेतुभूतपुण्यपापकर्तुः पुण्यपापद्वारा फलहेतुत्वं स्यादिति वाच्यंतथा सति स्वस्यैव सुखदुःखादि कर्तृत्वे पापकरणेपि स्वयं सुखमेवसृजेत् न तु स्वस्य दुःखमपि । सूचकश्च इतिन्यायेन तत्कर्तृत्वासंभवात्परंपरया हेतुत्वमस्ति न तु तथापि तत्कर्तृत्वम् । एतेषां पुरुषाणांकर्ता इत्यस्या संगतत्वात् । क्षेत्रे बीजं निक्षिप्तवतोपि नांकुरकर्तृत्वम्अतः कर्तृत्व कर्मवत्वमादाय नास्मिन्प्रकरणे जीवस्य वेद्यत्वम्।। कर्मशब्दस्य कार्यसामान्यवाचित्वेन न पुण्यापुण्यमात्रवाचित्वम्पुण्यापुण्यस्यपि कार्यत्वेन कार्यभूत जगदन्तर्गतत्वात् । भाष्येक्रियामात्रवाची इति दृष्टन्ततयोपादानम् । सर्वस्यापि कार्यस्यअदृष्टार्थकर्मापेक्षत्ववत् लौकिकक्रियाया अप्यपेक्षाऽस्त्येव ।उपचित पुण्यविशेषस्य जगत्करणत्ववादेपि कर्मातिरिक्तालोकिकक्रिया अपेक्ष्यत एव । अतः कर्मशब्दः लौकिकक्रियाबोधकोपि स्यात्जगत् सृजतः परमात्मनोपि संकल्पादि लौकिकक्रिया अवश्यंमाविनी ।कर्मशब्देन परमात्मवारणं त्वन्मतेपि न सेत्स्यति । अतः पुण्यपापरूपकर्मणोवातदतिरिक्तक्रियाया एव वा न वाचकः कर्मशब्दः । परं तु कार्यभूतजगद्वाचक एवेति ।&lt;/p&gt;</description>
    </item>
    <item>
      <title>42 वाक्यान्वयाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/42_vAkyAnvayAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/42_vAkyAnvayAdhikaraNam/</guid>
      <description>&lt;p&gt;(1.04.6) वाक्यान्वयाधिकरणम्पूर्वाधिकरणे कर्मशब्दश्रवणात् बद्धजीवपरत्वंप्रकरणस्येति पूर्वपक्षे अपहतपाप्मत्वादिपूर्वकमोक्षार्थोपासनकर्मत्वस्यसुषुप्तिकालीनजीवायासपरिहारकत्वादेः जीवकर्तृकाधिपत्योपासन कर्मत्वस्यसाधारणस्य धर्मस्य श्रवणात् परमात्मपरत्वं निर्णीतम् । अत्र मैत्रीयीब्रह्मणेजायापत्यादि लौकिकार्थानुवादपुरस्सरं स्वात्मेष्टसिध्यै अन्येषुप्रतिसंबन्धिषु प्रियत्वबोधनात् जीवैक्योक्तेः जीवातिरिक्तनिषेधाच्चइदं प्रकरणं जीवातिरिक्त विषयकं न भवतीत्याशयेन संगतिः । यद्वाबद्धासाधारण कर्मसंबन्धश्रवणात् कर्म रहित शुद्धस्वरूप बोधनं सांख्याभिमतंपूर्वपक्षरीत्यापि न सेत्स्यतीत्युक्तं अत्र आत्मशब्दस्य बद्धमुक्तोभयसाधारणत्वात्मुक्तलिंगश्रवणाच्च शुद्धात्मस्वरूपपरत्वं स्यादित्याक्षेपेण संगतिःकर्मशब्दस्यावयवव्युत्पत्त्या प्रकरणं ब्रह्मपरमिति स्थापितं, अत्रतथा योगव्युत्पत्तेः निदानाभावात् कर्मफलभोक्तृत्वस्य श्रवणाच्चतन्त्रसिद्धपुरुष परत्वाश्रयणे न दोषः इति संगतिः । उत्तराधिकरणेसेश्वर सांख्यनिरासः । अत्र निरीश्वरसांख्यनिरासः । कर्मशब्दस्यपुण्यपापमात्रवाचित्वं न भवति, जीवेप्राण व्यतिरकस्येव जीवव्यतिरेकस्यापिपरमात्मनि बाधकानां उपनिषद्वाक्यानां सत्वेन अजातशत्रूपदिष्टविद्यायाःब्रह्मपरत्वमेवेत्युक्तं सगच्छते । अत्रतु जीवात्मगतप्रियत्वाद्युक्तेःआत्मशब्दो जीवपर एवेत्याक्षेपात् संगतःअधिकरण सारावलि व्याख्यानचिन्तामणौ श्रीविष्णुचित्तीयसंगतिमालाग्रन्थानुवादपुरस्सरमेवं संगतिरुक्ता - कर्मशब्दवाच्यत्व मनैकान्तिकम् । कर्मशब्दस्यअन्यथाप्यर्थ वर्णन संभवात् । अत्र प्रकरणे विज्ञानधन एव&amp;hellip;प्रेत्यसंज्ञाऽस्ति, परादात् योऽन्यत्रात्मनः सर्वं वेद, यत्र हि द्वैतमिवभवति, इत्यादिना पंचविंशाद् जीवादधिकस्य निषेधदर्शनात् अस्य जीवपरत्वशंकान केवलं लिंगमात्रात् । इति । सांख्योक्तप्रक्रिया शंकामुखेनत्रिभिरधिकरणैः एका पेटिका प्रवृत्ता । अधुना पुनः कारणत्वादिभिरधिकरणैप्रकृत्यधिष्ठातुः जीवत्वमाशंक्य निराक्रियतेअव्याकृतस्य कारणत्वं, न तु ब्रह्मणः । तस्यनिर्विकारत्वात् कर्मसंबन्धिकर्तृत्व श्रवणात् जीवस्यैव, जीवैक्यकथनात् अतिरिक्तब्रह्मणो नात्रप्रसक्तिरिति शंकात्रयेणोत्थानादन्या पेटिका इति ।।बृहदारण्यके चतुर्थे षष्टे चाध्याये मैत्रीयब्रह्मणस्य श्रुतत्वोदत्रोभयमपिविषयः । य एषोऽन्तरादित्ये, एषोऽन्तरक्षिणि इति वाक्यद्वयमपिअन्तराधिकरणे यथा विषयः । उपक्रमे पतिजायादिप्रियत्व रूपभोक्तृत्वबोधनात्मध्ये पंचभूतारब्धदेहेनसह - प्रेत्य इति प्रायणकथनाच्च उत्पत्तिविनाशबोधनात्अन्ते उक्तो विज्ञातृशब्दोपि भोक्तृजीवपर एव । नेश्वरः । तस्य भोक्तृत्वोत्पत्तिविनाशयोरसंभवादितिभावः ।न वाइत्यादिवाक्यादुपक्रमे एवामृतत्वप्राप्ति हेतुत्वबोधनात् नतस्य वाक्यस्य तन्त्र सिद्ध पुरुषप्रतिपादनपरत्वं मोक्षोपायवस्तुनएव बोधनीयत्वादिति शंकते - नन्विति । समाधत्ते - अत एवेति । जीवयथाम्यविज्ञानस्यैवामृतत्वप्राप्त्युपायत्वेनतन्त्रसिद्धत्वात् अमृतत्वस्य तु नाशा इत्यादिकमस्मन्मतस्यैवानुगुणमितिभावः । अचिद्धर्माध्यासवियुक्तेति - तन्मते आत्मनः शुद्धचैतन्यरूपत्वमेवन तु ज्ञानगुणकत्वं अध्यासादेव धर्मप्रतीतिः अत एव ज्ञानविषयत्वरूप ज्ञेयत्वमपि नास्ति । एतदाशयेनैव विज्ञातारमरे केन विजानीयादितिश्रुतिरपिप्र वृत्तातादृशात्मविज्ञानमेवामृतत्वप्राप्त्युपायभूतमिति ।सर्वविज्ञानोपपत्तिप्रकारमाह - सर्वेषामात्मनामिति प्रकृतिवियुक्तात्मस्वरूपत्वमविशिष्टंसर्वेषाम् । अतः एतादृशसाम्यमादाय प्रतिज्ञोपपत्तिः । एकात्मत्वोपदेशोपिसर्वभूतवृत्त्यात्मस्वरूपस्य एकरूपत्वादुपपत्तिः । विद्याविनयसंपन्ने -पण्डिताः समदर्शिनः इति हि गीतावाक्यम् । आत्मस्वरूपमेकाकारमित्यत्रनावयोः विप्रतिपत्तिः । एको ब्रीहि इति साजात्यमवलब्य अनेकेष्वपिएकत्वव्यवहारो युज्यते । एकजातीयत्वरूपमैकात्म्यं नैव बाधितम् ।तस्मात् जीवानां बहुत्वेपि मिथः कार्यकारणभावाभावेपि प्रतिज्ञैकात्म्याद्युपदेशःसमञ्जस एवभवतिननु आत्मनां बहुत्वात् परस्परभेदात् आत्मान्यस्य देवाद्याकारस्यच सत्वेन कथं अन्यत्वनिषेधः उपपद्यतामिति शंकां परिहरति - देषाद्याकाराणामितिदेवमनुष्यादिदेहरूपाकाराणां ज्ञानैकारभूतात्मन्यत्वं तु सिद्धम्तस्मात् आत्मनः अन्यत्वदर्शनं निष्कृष्टात्मस्वरूप व्यक्तिरिक्तदेवाद्याकारदर्शनम् । तच्चानर्थहेतुः ।। देहाद्याकाराः अनात्माकाराःआत्मा देवो मनुष्यो जातः इति व्यवहारबलेन देवादिशब्दा आत्मपर्यन्तवाचकातदैवतेषां वस्तुत्वमिति निश्चितम् । एवं सति आत्मनामेव देवादिशब्द वाच्यत्वात् तेषामात्मानां आत्मान्यत्वेन दर्शनं देवाद्याकारस्यात्मत्वदर्शनमिव भ्रान्तिसिद्धंअत एवं द्रष्टारं निन्द्यादित्यर्थः । यत्र हि द्वैतमिवेति । ज्ञानरूपत्वेनात्मनामेकाकारत्वादैक्यंदेवत्वाद्याकारास्तु अनात्माकाराः इति तेषां बहुत्वम् । इत्थं चैकाकारेआत्मनि बहुत्वाकारापन्नदेवत्वादिनिषेधः क्रियते । नानावस्तुनः प्रामाणिकत्वेद्रष्टृ दृश्येन्द्रियादि भेदस्स्यात् । सर्वस्याप्यात्मपर्यन्तस्यैववस्तुत्वात् तस्यचैकरूपत्वेनैकत्वात् कथं द्रष्ट्टदृश्यादि भेदव्यवहारः।। प्रकृतेरधिष्ठातृत्वेनेति प्रकृतिनिरूपिताधिष्ठातृत्वेनेत्यर्थःचेतनसान्निध्यात् प्रकृतेः शब्दादीनां तदर्थानां चोत्पत्तिः यथासतः पुरुषात् केशलोमादीनामुत्पत्तिःअयमत्र पूर्वपक्ष्याशयः - मैत्रीयीब्राह्मणे आत्मा वाद्रष्टव्यः इत्यादौद्रष्टव्यत्वेनोक्तः आत्मा जीव एव । पूर्ववाक्ये आत्मनस्तु कामायइत्युक्तात्मशब्दार्थस्य जीवत्वात् तदैकार्थ्यायात्रापि जीवपरत्वावश्यंभावात्तत्र पतिजयादि भोक्तृ जीवस्यैव प्रतिपन्नत्वात् जीवपरत्वं सिद्धम्न वापत्युः कामाय पतिः प्रियो भवति, आत्मनस्तु कामाय इति वाक्येजायानिरूपित प्रीतिविषयत्वं पतौ दृश्यमानं न पत्युः इष्टसिध्यर्थंपरंतु स्वात्मभूतायाः इष्टपूर्त्यर्थं इत्यर्थः लोकसिद्धः अनूद्यतेन चात्र विवादः । नवा &amp;ldquo;इत्यस्य नैवेत्यर्थःनह्य चेतनस्य वित्तस्यतृध्यर्थं स्वामिनः वित्तेप्रियत्वं भवतिपरं तु स्वामी वित्तमूलं सुखानुभावादिप्राप्त्यर्थं वित्ते प्रियत्वंनिदघाति एवमेव सर्वत्र । अतस्तत्रात्मशब्दो जीवपर एव । तदैकार्थ्यात्आत्मा वा इत्यत्रापि जीवपर एवेषितव्यः अन्यथा वैरुप्यम् । एवमादौइष्टप्रतिसंबन्धित्वरूपार्थस्वारस्यात् जीवत्वं निश्चितम् । एवंमेव मध्येपि विज्ञानधन एव एतेभ्यो भूतेभ्यः समुत्याय तान्येवानुविनश्यतिइति वाक्यमपि जीव प्रतिपादकमेव । अत्र देहेन सहाविर्भावतिरोधानंचोपदिष्टं विज्ञानधनस्य । अतो विज्ञानधनशब्दोपि जीवपर एवउपरिच ब्रह्म तं परादात् योऽन्यत्र आत्मनो ब्रह्म वेद् इत्युक्तम्अत्र द्वितीयब्रह्मशब्दः ब्राह्मणक्षत्रियादिवाचकः । आत्मान्यत्वेनब्राह्मणक्षत्रियवादि दर्शने दोषस्योक्तत्वात् आत्मनः ब्राह्मणादेश्चैक्यंप्रतीतम् । अतो जीव एव विवक्षितः । अन्तेच विज्ञातारमरे केन विजानीयात्इति विज्ञातृशब्देन जीवो निर्दिष्टः । अनेनाचेतनवैलक्षण्यं जीवेज्ञापितम् । अत्र विज्ञातृशब्दो न परमात्मपरः । यदित्वस्मिन्नर्थेश्रुतेः विवक्षास्यात् तदा ईश्वरमरे केन विजानीयादिति निरदेक्ष्यतअतस्सर्वं प्रकरणं जीवपरमेवेति ।सिद्धान्ते - न वाइत्यादेरयमर्थः - कामः संकल्पः सं कल्पं सफली कर्तुंइत्यर्थः । क्रियार्थोपपदस्य च कर्मणि स्थानिनः इति चतुर्थी । हेमैत्रीयि, पत्यौ=स्वस्मिन् । जायानिरूपित प्रियत्वम् । अहमस्याःप्रियः स्यां इति पतिसंकल्पसाफल्याय न भवति । पति संकल्पायतं नभवतीति फलितम् । वेदाध्ययनं सफलीकर्तुं यज्ञः इत्युक्ते वेदाध्ययनस्ययज्ञः फलमिति सिध्यति । तद्वत् संकल्पसाफल्याय प्रियमित्युक्तेसंकल्प फलं प्रियत्वमिति फलति । अहमस्याः प्रियः स्यां इति पतिःसंकल्पयन्नपि न स तस्याः प्रियो भवति । परं तु=आत्मनः परमात्मनःसंकल्पादेव प्रियोभवतिएकैकस्मिन्नपि वस्तुनि स्थितं किंचित् प्रियत्वं भगवत्संकल्पाधीनम्नतु स्वसंकल्पाधीनम् । तथा सति सर्वदा प्रिया एव स्युः - न तु द्वेष्याःअस्मदीयसंकल्पमप्यतिक्रम्य स्थितेः । अस्माभिः संकल्प्य प्रीतिप्रदर्शनेपितेषामस्मासु प्रियत्वादर्शनात् । अत एवहि लोके स्त्रीणां पुरुषाणांवा व्यभिचारादिः जायते । अतो भतृर्गतं भार्यानिरूपित प्रियत्वंभर्त्रृधीनं न भवति, भार्या इच्छति चेत् भर्तरि प्रियत्वं दधातिनो चेन्न । तर्हि भार्यासंकल्पाधीनं भवतु इति चेत्तदपि न । कदाचित्प्रियत्वं वाच्छति कदाचिच्च न, कुत इति चेत् तस्याः अपि इच्छायाःभगवत्संकल्पाधीनत्वात्अतो भगवत्संकल्पायत्तमेव सर्वेषां सर्वत्र प्रियत्वम् । भार्यासंकल्पाधीनतायाःप्रियत्वेऽभावसूचनायैव वित्तोदाहरणम् । नहिवित्त मचेतनं यजमानेस्वसंकल्पात् प्रियत्वं निक्षिपतीति वक्तुं शक्यम् । परसंकल्पाधीनत्वेतु न दोषः। यथा वित्तगतं अस्मदादिनिरूपितं प्रियत्वं वित्तसंकल्पायत्तंन भवति अचेतनत्वात्, तथा अस्माकं चेतनत्वेपि नास्मत्संकल्प प्रयुक्तंअन्यत्र प्रियत्वमित्युक्तं भवति ।अतो पतिजायादीनां प्रियत्वं यत्संकल्पात् भवति स आत्मा द्रष्टव्यःतस्यास्मासु प्रसादसिध्यर्थम् । एवं व्याख्यानात् प्रसन्नः परमात्मासर्वेषां वस्तूनां पतिजायादिवत् ततोऽधिकं वा प्रियत्वमापादयतिइति सिद्धम् । अयमर्थः उपनिषद्भाष्यकारानुसारेणोक्तः । श्रीमद्भाष्यानुसारेत्वेवम्- कामाय= इष्टसंपत्तये इत्येव पूर्वपक्षे इव सिद्धान्तेऽप्यर्थःपत्यादीनां प्रियत्वं परमात्मन इष्टसंपत्तये एव । नतुपत्या दीनामिष्टसंपत्तयेअस्माभिराराधितो भगवान् आराधके अन्यनिरूपित प्रियत्वं इष्टं मन्यते(संकल्पयति) अत एवाराधाकपत्यादिविषये भार्या प्रीतिं निक्षिपतिपतिश्च भार्याप्रियो भवति । अतो भगवत्संकल्पाधीनं सर्वप्रियत्वमितिफलितम् । एवं सिद्धान्त्यर्थे आत्मनः कामाय, आत्मा वाद्रष्टव्यइत्युभयत्रार्थस्यैकरूपता । पूर्वपक्षिमते वैरुप्यम् । एवं पतिप्रतिसंबन्धीजीवोऽन्यः जाया प्रति संबन्धी जीवश्चान्यः अतः आत्मनस्तुकामाय इति भिन्नभिन्नजीवग्रहणं पूर्वपक्षिमतेः इत्याधिकं दूषणंच । तस्य पतिजायादिषु यत्प्रियत्व मनुभूयते तत् पत्यादि फलसिध्यैन भवति । परंतु स्वफललाभार्थमेव । इदमेव च लोके दृश्यते । यदा पत्यादिमूलं स्वस्य फलेच्छा तदा तेषु प्रियत्वं दधाति । नान्यथाइदं च कथमिति चेत् कर्मानुसारात् । कर्म चेश्वरसंकल्प रूपः । अतोभगवत्संकल्पात् प्रियत्वम् । अतः औपाधिकं प्रियत्वम् । भगवति निरूपाधिकशेषित्वात् सर्वदैव प्रियत्वमस्तीति स एव सेव्यः इति विशिष्ट वाक्यार्थःन चात्मशब्दस्य जीवपरत्वमेवांगीकृत्य आत्मानुभवरूपकैवल्यविषयकमेवेदंवाक्यं भवतु इति वाच्यम् । अमृतत्वस्यतु नाशाऽस्तीति पूर्ववाक्यविरोधात्अतस्सर्वत्रात्मशब्दार्थस्य परमात्मपरत्वं स्वीकृत्य वाक्यार्थवर्णनेएव वाक्यानामन्वयः स्वारसिको भवति ।। अन्यथा वाक्यानामनन्वय एवअपि चामृतत्वोपायबोधकानां अन्यत्र श्रुतानां तमेवं विद्वानमृत,इत्यादीनां चान्वयः स्वरसःअपि च पूर्वपक्षिमते स्वाभिमतसिध्यर्थं पत्यादीनां प्रियत्वेप्रियस्यैवोपास्यत्वात् पत्यादीनामेवोपास्यत्वं स्यात् नतु पत्यादिप्रतिसंबन्धिनःआत्मवस्तु । प्रियमेवहि उपादेयं न तु प्रियत्वरहितं स्वम् । अपिचवित्तस्यैवप्रियत्वात् वित्तमेव हि उपासते जनः । कोन्वर्थतृष्णांविसृजेत् प्राणेभ्योपि गरीयसीं इत्युक्त्या अर्थस्यैव गरीयस्त्वात्तस्यैवोपास्यत्वं इति अन्यत्रापि पत्यादीनामुपास्यत्वं न स्वस्येतिआत्मा वाइत्यनेनानन्वयश्च प्रसज्यते । वितं प्रियं भवति इति श्रुतिगतंवित्तमपि मनसिकृत्य वित्ताद्यनादरेण इति भाषितम्अंगभूतात्मयाथात्म्यज्ञानस्यापेक्षितस्यात्र निरूपणं क्रियते इतिजीवात्मपरत्व शंकानिवृत्यर्थमाह - परमपुरुषविभूतिभूतस्येत्यादिनासत्यसंकल्पत्वाद्यनाविर्भावात् न बद्धस्य कारणत्वम् । भवदभिमतस्यमुक्तस्य निर्व्यापारत्वान्न कारणत्व मित्याह - अन्यस्य कर्मपरवशस्येतिपरोक्तसर्वविज्ञानोपपादनप्रक्रियां निरस्यति । अचेतनविज्ञानस्याप्यावश्यकतांप्रतिपादयति - प्रतिज्ञोपपादनायचेति । एतदिति भाष्ये अधिकम् । प्रमादाल्लिखितंवा । अत्र कारणतादात्म्यं कार्यस्योपदिष्टम् । इदं भवत्पक्षेऽनुपपन्नमित्याह - नहीतिसर्ववेदननिन्दाचेतिसर्वमपि परमात्मात्मकमेवेति तदात्मकत्वानुसन्धाननिषेधः न्याप्यःपूर्वोत्तरमैत्रेयी ब्राह्मणयोः एकार्थ्यावश्यकत्वात् । पूर्वत्रोक्तगुणानांपरमात्मन्येव संभवः उत्तरमैत्रेयीवाक्येपि परमात्मैव प्रतिपाद्यःइत्याह - तथा प्रथमे चेति । प्रियवियुक्तं=प्रियत्ववियुक्तं भार्यादीन्प्रति पत्यादीनां प्रियत्वे प्रियत्वयुक्तं पत्याद्येवान्वेष्टव्यं, नतु प्रियत्ववियुक्तं स्वरूपम् इति भावः । असंगतं भवतीति । पत्यादीनांप्रियत्वेन तत्परित्यागपूर्वकं पतिनिरूपितप्रीतिविषयस्य स्वस्यान्वेष्टव्यत्वमसंगतम्पत्नीशेषत्वेन पत्यादीनामेवान्वेष्टव्यत्वं च स्यात् इत्यनभिमतार्थसिद्धिश्चेत्याह - प्रत्युत इतिवित्तादीनामनुपायत्वे बोधनाय अमृतत्वे नित्यनिर्दोष निरतिशयानन्दरूपत्वोक्तिःननु जायानिरूपित प्रियत्वस्य पत्यौ सत्वेन प्रियभूतपतेरेवान्वेष्टव्यत्वंनतु प्रीति निरूपकजायायाः आत्मशब्दवाच्याया इति दूषणमनुपपन्नम्यतः पत्यादेः प्रियत्वं स्वेष्टसंपत्तये तत एव स्वमात्मा अतिप्रियोभवतिपति मूलं स्वस्यातिशय स्वीकारार्थं हि पत्यादयः प्रियाः आसन्अतस्तैरतिशयभाजः शेषिण एवाति प्रियत्वमिति आत्मनोन्वेष्टव्यत्वसिद्धेःइत्यत्राह - जीवात्मपरत्वेपीति । &amp;ldquo;सर्वेषामेव जन्तूनां नृप स्वात्मैववल्लभः । इतरेऽपत्य वित्ताद्याः तद्वल्लभतयैव हितद्राजेन्द्र यथा स्नेहः स्वस्वकात्मनि देहिनाम् । न तथा ममतालंबीपुत्रवित्तगृहादिषु इत्यादि&amp;rdquo; प्रमाणपरामर्शे अन्यत्र प्रियत्वनिक्षेपःस्वेष्टपूर्त्यर्थकः इति निश्चितम् । अत एवातपतप्तः शुष्कतृणपुत्रभार्यादीनपिमार्गे निक्षिप्य तदुपरिगत्वा स्वात्मरक्षणं करोति मातापित्रादिकमपिहढात्हत्वापि स्वमात्मानं रक्षति । लोकानुभसिद्धमेवेदम् । अथापिआत्मशब्दस्योभयत्र भिन्नार्थकत्वं माभूदिति आत्मनस्तु कामाय आत्मनस्तुकामाय इति प्रतिपर्यायं विभिन्नात्मग्रहणं माभूदिति च हेतोः तत्रापिपरमात्म परत्वाश्रयणम् । वस्तुतः तपसा चीयते ब्रह्म, तस्माद्ब्रह्मनामरूपं,इत्यादौ ब्रह्मशब्दस्य भिन्नार्थकत्वाश्रयणवदत्रापि परमात्मपरत्वस्वीकारात्लोके कस्यचित् कस्मिंश्चित् व्यक्तिविशेषे प्रीत्यादरादि प्रदर्शनंकुतः? तन्मूलकं स्वस्य परमानन्दसिध्यर्थमिति वक्तव्यम् । यः परमानन्दंददाति तस्मिन्नेव प्रीतिं प्रदर्शयन्ति । सुखाप्रदेवा अल्पसुखप्रदेवा प्रीतिं न प्रदर्शयन्ति । उपर्युपरि यन्मूलमानन्दलाभः तमेवंप्रीत्या सत्कुर्वन्ति । उद्योगे वर्तमाना अपि स्वात्मतृप्त्येअधिकवेतनदायिनमेवानुसरन्ति । अल्पसुखदायिनि सुखानुभववेलायामेव दुःखप्रदायितिच नैव स्पृहां कुर्युः । पत्यादयः अल्प सुख प्रदाः दुःख प्रदाश्चस्वस्यानभिमतौ जायादिपरित्यागाच्च । अतः एते पत्यादयः स्वात्मेष्टसंपत्तयेअनुपयुक्ताःजायादिकमपि स्वविषये पूर्णतृध्यभावे पत्यादीन् परित्यजन्तिच । अतःस्वपरित्यागसंभावनानर्हे निरवधिकानन्ददातरि दुःखामिश्रानन्दस्वरूपेवस्तुन्येव स्वात्मकाम्यसंपत्तये प्रीतिः प्रदर्शनीया । तच्च वस्तुअनवधिकाति शयानन्दरूपं ब्रह्मैव, नतु पत्यादिकम् । अतस्तत्परित्यज्यआत्मा=परमात्माऽन्वेष्टयः । परमात्मा तु अनवधिकानन्दातिशयरूपत्वात्नास्माभिः परित्यागसंभवनार्हः । सत्यसंकल्पः सोपि करूणामूर्तिःआश्रितान् न परित्यजति । प्रियोहि ज्ञाननोत्यर्थं अहं स च मम प्रियःस महात्मा सु दुर्लभः इति भगवतैवोक्तेः ।। अतः पत्यादिकं सोपाधिकंबन्धुं परित्यज्य निरूपाधिकबन्धुः भगवानाश्रयणीयः इति प्रघट्टार्थः&amp;quot;अनर्थिनः सुतास्सर्वे भर्तारो भ्रातरस्तथा । सर्वै सर्वं परित्यज्यराममेवान्वचिन्तयन्&amp;rdquo; इति श्रीमद्रामायणश्लोकोऽत्रानु संधेयः ।।वनंगच्छन्तं रामं दृष्ट्वा कौसल्या न निवारितवती । अतो मातरः निष्प्रयोजनाःइति सुताः जननीः अत्यजन् । रामोपि मातरं मुक्त्वा वनं गतः इति पुत्रेणनार्थः इति मातरः सुतानत्यजन् । भर्तारः पत्युपद्रवकारिणीं कैकेयीमवेक्ष्यस्वभार्याः अत्यजन् । भार्या अपि कौसल्यामुपेक्ष्य वनं गमयन्तंराजानमवेक्ष्य स्वभर्तृन् अत्यजन् । भ्रातरोपि भरतं रामराज्यापहारहेतुभूतं मत्वा भ्रातृनत्यजन् । अतस्सर्वेपि सर्वं परित्यज्य राम एवसर्वेषां सर्वविधवन्धुःइति विरचितकलहाः अन्वचिन्तयन्=अन्वधावान्&amp;quot; इति तात्पर्यम् ।। पूर्वकल्पेआत्मशब्दार्थ वैरुप्यं न अत्र तत्सत्वेपि अर्थपुष्टिरधिकेति मन्तव्यम्।। पूर्व कल्पं स्मारयति - अस्मिंस्तु प्रकरणे इति ।&lt;/p&gt;</description>
    </item>
    <item>
      <title>43 प्रकृत्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/43_prakRtyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/43_prakRtyadhikaraNam/</guid>
      <description>&lt;p&gt;(1.04.07) प्रकृत्यधिकरणम्पूर्वाधिकरणे एकविज्ञानप्रतिज्ञानादिभिः ब्रह्मणःसर्वविधकारणत्वं प्रादर्शि । तदाक्षेपेण संगतिः । निरवयवस्य ब्रह्मणःउपादानत्वासंभवात् विकारवत्वं हि उपादनत्वं, स्वरूपविकारा भाववत्वंनिमित्तत्वम् । अनयोः भावाभावरूपयोरकत्र समावेशासंभवात् । कथं ब्रह्मणःउपादानत्वम् । नहि मृदिव ब्रह्मस्वरूपं परिणमितुं शक्यम् । उपादानभिन्नत्वस्यैवनिमितत्वाच्च । अस्य निमित्तत्वे सिद्धे, उपादानत्वस्यापि स्वीकारेनिमित्तलक्षणस्यापाय प्रसंगात् । ब्रह्मणः उपादनत्वं वदतापि प्रकृतिरूपस्य वस्तुनः तत्परिणामस्यावश्यांगीकार्यत्वात्तेनैव कार्यभूतजगन्निर्वाहे तस्यैवोपादानत्वमिति किमर्थं ब्रह्मणःतत्स्वीक्रियते । ईश्वर एव नास्ति, जीवा एव निमित्तं प्रधानमेवोपादानंइत्यंगीकृर्तृनिरीश्वर सांख्यमते जगद्वाचित्वाद्यधिकरणोक्तदोषबाहुल्यस्यनिरासासंभवेपि निमित्त मात्रवादीश्वरांगीकर्तृ सेश्वरसांख्यमतेतादृशदोषाणामसत्वात् अचेतजगद्रपकार्यस्य अचेतनोपादनत्वे स्वारस्यात्चेतनरूपब्रह्मणः स्वरूपतः मृदइव परिणामासंभवाच्च युक्तमेव सेश्वरसांख्यमतमित्यभिप्रायेण पूर्वपक्षोत्थितिः ।। पादत्रयं संवृत्तम्चतुर्थेपि पादे षद् अधिकरणानि निर्वृत्तानि । कारणवाक्य जातानिब्रह्मपराणीति च सिद्धान्तितंजीवस्य कारणत्वासंभवइव प्रधानस्यापि कारणत्वासंभवः बहुधोक्तः ।कारणत्वेनाचाकाशादिषु इत्यनेन अव्याकृतस्य स्वनिष्ठस्योपादनत्वनिषेधश्चकृतः एवंचास्याधिकरणपूर्वपक्षिणः कथमुत्थितिःइति चेत्। उपादानभूतब्रह्मणःउपादानत्वनिर्वाहप्रकारप्रदर्शनार्थमस्याधिकरणस्य प्रवृत्तेः ।पूर्वपक्षीहि ईश्वरस्य निमित्तत्वेऽपि कथमुपादनत्वस्य निर्वाहःस्वरूपे पराणामाभावात् इत्याह । नच विशिष्टस्यैवोपादानत्वात्कथंचित् सद्वारकपरिणतिः वक्तुं शक्या । अधस्ताच्च बहुषु स्थलेषुइयं रीतिः प्रतिपादिता इति वाच्यम् । तथापि सद्वारकपरणतिवादिनाप्रधानमूलकमेव परिणामस्य वक्तव्यत्वात् तस्यैवोपादानत्वमस्त्वित्याक्षेपप्रवृत्तेःकिं च निमित्तोपादनयोः भेदावश्यंभावे व्याप्त्यभावः । सद्वारकपरिणाममादायैवउपादनत्वनिर्वाहः कार्यः इति निर्बन्धाभावः । अद्वारकपरिणमपुरुस्सरमपिउपादानत्वनिर्वाहसंभवः उपादान निमित्तयोःऐक्यस्वीकारः सर्वमतसिद्धश्चइत्याद्यर्थस्थापनायाधिकरण प्रवृत्तेः ।। सत्तर्कोपबृंहित श्रुतिस्मृत्युपपत्ति बलमुपजीव्य पूर्वपक्षी प्रवर्तते । अध्यासिता तेन=परमपुरुषेणाधिष्टिता प्रकृतिः । ध्यायते - कार्य हेतुतया चिन्त्यतेअत्र तेनाधिष्ठाता इत्युक्त्या अधिष्ठातुः निमित्तत्वं अधिष्टितस्योपादानत्वंचप्रतीतम् । श्रुत्यैवायमर्थः प्रोच्यते इत्याह - तथा प्रकृतिमितिश्रुतौ स्पष्टतया प्रधानस्योपादानत्व कण्ठोक्त्यभावेपि लोकस्वरससिद्धमुपादानत्वंन परित्यागार्हम् । एवं सति स्फुटतया प्रतिपादनानन्तरमपि, विक्रीतेकरिणि किमंकुशे विवादः इतिवत् नैव विवाद प्रसक्ति=इत्याशयेनाह एवमश्रुतेपीतिकेवलोपादानाद्वा केवलनिमित्ताद्वा केवलसहकारितो वा न कार्योत्पत्तिः,कार्यात्पत्तेः नियमेनानेक कारक सव्यपेक्षत्वस्य दर्शनात् । एकस्यैवत्रिविधहेतुत्वासंभवाच्च न ब्रह्म उपादानम् इत्यभिप्रयन्नाह - एवमेवलोके इति । एकस्यैव यदि निमित्तत्वोपादानत्वे, तर्हि तस्यैव सहकार्यादिसर्वविधकारणत्वंस्यात्नचेदमिष्टम् । तथा सति कार्यजगत एवोत्पत्यसंभवात् । कारणकलापरूपसामग्रीजन्यत्वव्याप्यत्वात्कार्यत्वस्य । नच कारणरूपपरमात्मैव कार्यं प्रत्यपिसामग्रीरूपं नान्यापेक्षकत्वमस्या सामग्रयाः अतो न दोषः इति वाच्यम्अन्यानपेक्षकस्य सामग्रीरूपस्य भगवतः सर्वदा सत्वात् सदा कार्योत्पत्तिप्रसंगादितिभावः । न प्रभवन्तीति । परिणामित्वापरिणामित्वयोः चेतनत्वाचेतनत्वयोःप्रेर्यत्व प्रेरकत्वयोश्चैकस्मिन् वस्तुनि व्याहतं इति भावः ।तथा च ईश्वरःद्रव्यनिरूपितोपादानत्वाभाववान् चेतनत्वात् जीववत्विमतमुपादानं स्वकार्यनिमित्तात् भिन्नं उपादानत्वात् मृत्पिण्डवत्विमतं कार्य मनेककारकसापेक्षं कार्यत्वात् पटवदित्यनुमानि विवक्षितानि।।सिद्धान्ते - प्रकृतिशब्दस्यार्थान्तर भ्रमशंकानिवृत्त्यर्थं उपादानंचेति व्याख्यानम् । मूलप्रकृतिग्रहणे हेत्वन्वयविरोधात् उत्तरसूत्राणामप्यनन्वयात्जनिकर्तुः प्रकृतिरिति उपादानवाचकत्वस्य प्रमाणसिद्धत्वात् ।तदुपपादयति न निमित्तकारणमात्रमिति । ब्रह्मैवेति । सर्वं वाक्यंसावधारणमितिन्यायमनुसृत्योक्तिः । प्रकरणबलात् ब्रह्मशब्दाध्याहारःतमादेशमिति - आदिशतीत्यादेशः ।कृत्यल्युटो बहुलं इति कर्तरि धञ्उपदेष्टारमित्यर्थः । आदिष्टा रघुपुंगवेन कवयः इति महाकवि प्रयोगश्चएएतस्य वा अक्षरस्य प्रशासने, प्रशासितारं सर्वेषां इत्यादि श्रुतिस्मृति संप्रतिपन्नस्य प्रशासितृत्वस्य स्वीकारे न बाधकमपिप्राशसकत्वोक्त्या धारकत्वरूपात्मत्वमपि फलितम् । प्रशासितारं किंपृष्टवानिति वाक्यार्थः ।।इदमत्रावधेयं - आङ् पूर्वक दिशघातोः प्रशासनार्थकत्वेन प्रसिद्धस्यउपदेशार्थकत्व स्वीकारे लक्षणा । प्रशासनार्थकत्वस्वीकारे &amp;ldquo;अकर्तरिच कारके इति विहितस्य धञः कर्तरि लक्षणा । प्रकृत्यर्थस्यवा प्रत्ययार्थस्यवा लक्षणामंगीकृत्य निर्वाहः पक्षद्वयेपि समानः । तत्र प्रकृत्यर्थलक्षणापेक्षयाप्रत्ययार्थलक्षणाया एवौचित्यं शास्त्र सिद्धम् । प्रथमश्रुत प्रातिपादिकस्यप्रशासनार्थत्वं स्वरसतः प्राप्तमिति तदविरोदेनैव वाक्यार्थस्यवर्णनीयत्वात् । प्रकृत्यनुरोधेन प्रत्ययार्थस्य च लक्षणा शास्त्रसिद्धायथा प्रयाजशेषेणह वींष्यभिधारयतीत्यत्र प्रयाजशेषस्य प्रातिपदिकानुसारेणतृतीयायाः लक्षणया द्वितीयार्थो स्वीक्रियते पूर्वतन्त्रेउत्तरतन्त्रेपि तथा, &amp;ldquo;प्राणा वा ऋषयः&amp;rdquo; इत्यत्र ऋषिशब्दस्वारस्यमुपजीव्यबहुवचनश्रुतेः गौणत्वमिष्यते । &amp;ldquo;गौण्यसंभवात् तत्प्राक् श्रुतेश्च&amp;quot;इति सूत्र सिद्धमिदम् । &amp;ldquo;प्रकृति प्रत्ययौ सहार्थं ब्रूतः तयोभ्तुप्रत्ययो बलीयान् इति वैयाकरणन्यायस्त्वत्र बाधितः ।।अपिच कर्तुरेव साधकतमत्वरूप करणत्वविवक्षायां &amp;ldquo;अकर्तरि च कारके&amp;rsquo;इति सूत्रस्याविरोधः । न च करणस्य कर्तृपरतन्त्रत्वात् करणत्वविवक्षाजघन्या स्यादिति वाच्यम् । प्रबलचक्राद्यायुधानां सत्वेपि नृसिंहोहिरण्यं स्वेनैवजघान इति करणत्वविवक्षायाः अतिशय हेतुत्वदर्शनात्अत्र दर्पणं - प्रमातरि आप्ते आप्तप्रामाण्यादिति प्रमाकरणत्वंन्यायसूत्रोक्तम् । तदयोगव्यवच्छेदः प्रमाण्यं इति चोदयनाचार्यःसाधकतमस्य फलायोगव्यवच्छेदात् । तेन प्रशासनस्य सार्वकालिकत्वसिद्धिरितिएवं कर्ताप्ययं जीवकर्मानुगुणादेशकरत्वात् अकर्ता भवति परतन्त्रइवेति ज्ञापनमपि कर्तृत्वत्यागफलं इतिएवं जीवेनात्मनाऽनुप्रविश्य इत्यत्रापि कर्तुः करणत्व विवक्षादृष्टचरी ।किं च - स एव सृज्यः सच सर्गकर्ता स एव पात्यत्ति च पाल्यते च इतिपराशर ब्रह्मर्षिवचनानु सारेण प्रशासनकर्मत्वमपि ब्रह्मण्य बाधितंविशिष्टयोः उपादानोपादेयभाव स्वीकर्तृणां मते । अतो लक्षणां प्रत्ययस्यविनापि निर्वाहः । नच तमादेशं इति प्रसिद्धवाचकतच्छब्दः श्रूयतेप्रसिद्धिश्चान्तर्यामि ब्राह्मणादौ । तत्र च प्रशासनकर्तृत्वमेवप्रसिद्धं नतु कर्मत्वं करणत्वं वा । अतोऽत्र कर्तरि प्रत्ययस्यलक्षणा आवश्यकीति वाच्यम् । आदेशकर्मत्वस्यापि भवदभिमतस्य प्रमाणान्तराप्रसिद्धत्वेनप्रसिद्धिवाचक तच्छब्दस्यान्वय दौर्घट्यात्अपिच &amp;ldquo;उपदेशेऽजनुनासिकः इति सूत्रे &amp;ldquo;करणाधिकरणयोश्च&amp;rdquo; इति ल्युडाबाधितस्य धञः अकर्तरि च कारके इत्यनेनाप्रसंगमाशङ्क्य कृत्यल्युटोबहुलं इति घञ् भाष्यकृता समर्थितमिति तन्न्यायेनात्रापि घञ्सिद्धिःइति कर्त्रर्थकत्वं स्वरससिद्धमेवेति न प्रत्ययलक्षणापि ।अपिच घञन्तात् भाववाचिनः आदेशशब्दात् अर्श आद्यच्प्रत्ययस्वीकारेपिआदेशोऽस्यास्तीति अर्थलाभेन प्रशासनकर्तृत्वं सुवचमेवेत्यलम् ।येनाश्रुतमित्यादि । येन श्रुतेन मतेन विज्ञानेन अश्रुतममतं अविज्ञानंश्रुतं मतं विज्ञातं भवतीत्यर्थः । आत्मनि दृष्टे श्रुते, कस्मिन्नु भगवो विज्ञाते इदं सर्वं विदितं भवतीति प्रश्न पूर्वकं प्रतिवचनदर्शनात्अत्रापि तदैकार्थ्यम् । अनेनादेशशब्दार्थः आत्मा इत्यप्यवगम्यतेब्रह्मस्वरूपसत्तामात्रात् अश्रुनानां श्रुतत्वापादकत्वं नास्तिअतस्तज्जानमपेक्षितम् । इदं सर्वं विदितं भवतीत्युक्त्या अत्रापिसर्वमिति संपद्यतेयेन श्रुतेन सर्वं श्रुतं भवतीति वाक्यार्थः । अत्र विज्ञानपदंध्यानार्थकम् । श्रोतन्यो मन्तव्यो विदिध्यसितव्यः इति क्रम प्रत्यभिज्ञानात्एतेन अश्रुतश्रुतत्वापादकं प्रशास्तित्वविशिष्टवस्तुविषयकं यज्ज्ञानंतद्विषयात्मस्वरूपं पृष्टं भवति । यन्मयंच जगद् ब्रह्मन् यतश्चैतच्चराचरमितिविष्णुपुराणे यन्मयं, यतश्चैतच्चराचरं इति प्रश्नद्वयपर्यालोचनेआत्मस्वरूपोपादन प्रश्नौ अवगतौ भवतः । अत्रापि सन्मूलाः इत्यादिप्रश्ने सदायतनाः इति सतः आत्मत्वं=सन्मूलाः सत्प्रतिष्टाः इतिसतः उपादानत्वं च प्रतिपाद्यते । एतावता जगदुपादान भूतं जगदात्मभूतंवस्तु किं पृष्टवानसि इति प्रश्नतात्पर्यम् &amp;ldquo;कथं नु भगवः स आदेशः&amp;quot;इत्यनेन अन्यज्ञानेन कथमन्यज्ञानसंभवः इति शंकाउपादानोपादेययोः तत्संभवः इत्याशयेन &amp;ldquo;यथा सौम्येकेन मृत्पिण्डेनइत्यादि प्रवृत्तम् । दाढ्यार्थम् दृष्टान्तत्रयम् । लोहमणिशब्देनसुर्वण पिण्डविशेषः उच्यते । उपादानभूतमृत्पिण्डज्ञानात् उपादेयघटशरावादि ज्ञानं जायते एवमेवेति भावः । असतः घटशरावादेः मृत्पिण्डेनोत्पत्तिदर्शनात्कार्यकारणयोः भेदात् कथमन्यज्ञानेन इतरज्ञानसंभवः इत्याशंकायांसत्कार्यवादस्थापनार्थं वाचारंभणमित्यादि प्रवृत्तम् । उपादानज्ञानेनउपादेयज्ञानं अवश्यं संभवत्येव । नच कार्य स्यासत्वात् पश्चादेवोत्पत्तेःभिन्नत्वात् कथमिति शंकनीयम् । कारणे कार्यस्य सत्वात् सत एवोत्पत्तेःभिन्नत्वाभावात् कार्यकारणयोःनिमित्तस्थलेषु कार्यकारणयोः भेद एव । अत एव वह्निज्ञानात् न धूमज्ञानम्उपादानोपादेयस्थले तत्संभवति । मृद एव हि घटत्वादिलक्षण विकारवत्वंघटशरावादिनामधेयवत्वं च । प्रागवस्थायोगित्वं ह्युपादानत्वम् ।अनेन एकमेव कारणं वस्तु कारणत्व दशायां एकावस्थावत् कार्यदशायांइतरावस्यावत् च भवतीति सूच्यते । कारणावस्थायां पिण्ड इति व्यवहारःकार्यदशायां घट इति व्यवहारः । अत एकस्यैव वस्तुनः अवस्थाद्वय संयोगात्कारणं कार्यदशायामपि वर्तत एवेति सत एव कार्यस्योत्पत्तिः । अतएव मृदयं घटः इति व्यवहारः । मृण्भयं घटादिकं मृक्तिकेत्येव प्रमाणप्रतपन्नंन तु तद्भिन्नत्वेन ।सर्वं मृण्भयं विज्ञातं स्यात् इत्यत्र विकारार्थकमयड्प्रत्ययःतेन घटत्वाद्यवस्थावद्द्रव्यरूपविकारः उक्तः । नत्ववस्थारूपविकारःतथा सति द्रव्यस्यावस्थायाश्च भिन्नत्वेन एकविज्ञानेनापरविज्ञानरूपप्रतिज्ञायाः अनुपपत्तेः । अवस्थावद्द्रव्यरूप विकारवाचकत्वे प्रतिज्ञोपपत्तिःभवति । एवं चात्र द्रव्यवाचकत्वम् । वाचा आरंभणं विकारः इत्यत्रविकारशब्दः नावस्थावद्द्रव्यरूप विकारवाची इति वैषम्यमस्त्येव ।अत्रापि अवस्थावदद्रव्यरूपविकार वाचकत्वं नाभ्युपगन्तुं शक्यतेयतो मृदद्रव्येन घटत्वाद्यवस्थायाः स्पर्शेन आत्मनः स्पर्शाभावात्न ह्यात्मैव आत्मना स्प्रष्टुं शक्यः । मृत्तिकेत्येव । सत्यमित्यत्रसत्यमिति नपुसकलिंगदर्शनात् मृण्मयमित्यस्यैव संबन्धात् सर्वं मृण्भयंमृत्तिकेत्येव सत्यं इति प्रतीतेः मृण्मयशब्दो अवस्थावत्द्रव्यरूपविकार वाचीति नानुपपत्तिः ।पूर्वाह्णे मृत्पिण्डं दृष्ट्वा ग्रामं गन्तुः अपराह्णे पुनरागमनकालेकुलालादिना मृत्पिण्डेभ्यः उत्पादितानां घटशरावादीनां मृत्पिण्डैकोपादानत्वात्एतेषां दर्शने पूर्वाह्णे एतत्सर्वं मृत्पिण्ड एवासीदित्युच्यतेअत्र कारणभूतमृत्पिण्डज्ञानात् उपादेयभूतघटत्वाद्यवस्थापन्नमृद्रव्यस्यज्ञातता उच्यते । ननु कारणज्ञानात् कार्यज्ञानमसंभवि । कस्यचित्पुरुषस्यवस्तुतः किंचित्कार्य निरूपित कारणत्वा श्रयस्य वस्तुनो दर्शनेपिइदं कारणं एतत्कार्यजनकमिति विशिष्य तत्कार्यज्ञानाभावात् वस्तुतःकारणभूतवस्तुदर्शनेपि कार्यज्ञानाभावात्तत्र कारणभूतं वस्तुदृष्टमेव, परंतु कार्यज्ञानं तु नासीत् । नचएकवस्तुज्ञानात् अन्यवस्तुज्ञानं नोच्यते किंतु उपादानज्ञानात्उपादेयज्ञानमेव । तेन एतत्कार्यनिरूपितोपादनत्वाश्रय ज्ञानवत एवतत्सिद्धिः । इदं वस्तु एतत्कार्यं प्रति उपादानमिति यस्य विशिष्यज्ञानंतस्यैवेति नदोषः इति वाच्यं, तर्हि पूर्वमेव कार्यज्ञानस्य ज्ञातत्वात्कारणज्ञानाधीनत्वस्य कार्यज्ञानेऽनपेक्षितत्व प्रसंगात् । तथाचकारणज्ञानात् कार्यज्ञानमिति प्रतिज्ञाया एवानवसरप्रसंगात् । प्रतीतिबलात् उपादानत्व सिद्धिः इत्यस्याप्यसंगतत्वापत्तेः पूर्वमेव उपादाननिरूपितोपादेयत्ववतःज्ञातत्वादिति चेत् अत्र ब्रूमःविशिष्य एकैकस्थलेपि इदं एतत्कार्योपादानं इदंच एतत्कारणोपादेयमितिवशिष्यज्ञानवतामेव कारणज्ञानात् कार्यज्ञानं इति नब्रूमः । येनैषदोषःप्रसज्येत परंतु मृत्पिण्ड घट, तन्तु प्रभृति कार्यकारणभावस्थलेकारणज्ञानात् कार्यस्यज्ञातत्वानुभवात् उपादानज्ञाने उपादेयज्ञानंसंभवतीति सामन्यतो ज्ञानं दुरपह्णवम् । एवं च यत्र ययोः कार्यकारणभावोन ज्ञातस्तत्र तत्ज्ञानात् अस्य ज्ञानं भवतीति परेणोक्ते तं प्रतितस्य कारणत्वमनुमिनोति । तेन कार्यकारणभावसिद्धिरित्येतावन्मात्रेतात्पर्यमित्यदोषात् । अतः ब्रह्मज्ञानात् सर्वप्रपञ्चविज्ञानस्योक्तौकार्यकारणभावमन्तरा न सेत्स्यतीदं इति प्रपंचं प्रति ब्रह्मणः कारणत्वसिद्धिरितिनच मृद्द्रव्यस्य परिणामशालिनः घटं प्रति उपादनत्वं संभवति । निरवयवब्रह्मणः कथं प्रपञ्चोपादानत्वम् । न हि यादवमते इव त्वन्मते ब्रह्मणएव स्वरूपपरिणतिरिष्यत इति वाच्यम् । सूक्ष्मचिदचिद्विशिष्टब्रह्मणएव स्थूलचिदचिद्विशिष्टं ब्रह्म प्रति कारणत्वेनादोषात् । ब्रह्मणिचिदचिद्वैशिष्ट्यबोधकानि प्रमाणान्यनन्तानि सन्ति । वैशिष्ट्यंह्यपृथक्सिद्धिः । साच शरीरित्व पर्यवसानरूपा । जगच्च चिदचिन्मिश्रंतस्य शरीरमित्यादिकं अन्तर्यामि ब्राह्मणादिसिद्धम् ।इदमत्रावधेयं - कारणज्ञानेन कार्यज्ञानमित्यत्र तृतीयार्थो न प्रयोज्यत्वंकिं त्वभेदोऽर्थः। कारणज्ञानाभिन्नं कार्यज्ञानमित्यर्थः । कारणज्ञानेकार्यज्ञाने च विषयस्येकत्वात् । मृदयं घटः इत्यादौ पिण्डत्वावस्थापन्नस्यघटत्वावस्थापन्नस्यैकस्यैवविषयत्वम् । एवं कारणभूतसूक्ष्मचिदचिद्विशिष्टब्रह्मज्ञानेपि चेतनाचेतनयोः तद्वैशिष्ट्यस्य ब्रह्मणश्च विषयत्वमस्तितत्र सूक्ष्मत्वस्थूलत्व विषयकत्वे एव भेदः । वीथ्यां आगच्छन्तंदेवदत्तं दृष्ट्वा, कश्चित् कंचित्प्रति किमयं ज्ञातः इति प्रश्ने,पृष्टः, पूर्वमेवज्ञात एवेति वदतितत्रावस्थाद्वयस्यैव स्थितिगमनरूपस्य विषये एव भेदः । न तु देवदत्तस्यज्ञातत्वविषये । तथा च सूक्ष्मचिदचिच्छरीकब्रह्म ज्ञानाभिन्न स्थूलचिदचिच्छरीरकत्वोपलक्षितब्रह्मज्ञानमित्यर्थः । आत्मनि खल्वरेदृष्टे इति सप्तमीप्रयोगात्दाने कर्णसमः इत्यादाविव सप्तम्याः अभेदार्थकत्वम् । अतो एकविज्ञानेनसर्वविज्ञानं प्रतिज्ञातमित्यत्रापि तृतीयाः अभेदार्थकत्वं स्वीकर्तव्यम्इयं च प्रतिज्ञा कार्यकारणयोरभेदमन्तरा न निर्वहतीति तयोरभेदःसिध्यति । &amp;ldquo;तस्मात् परमकारणात् ब्रह्मणोऽनन्यत्वं जगतः आरम्भणशब्दादिभ्यःतदुपपादयद्भ्यो़वगम्यते, इति, तस्मादनतिरिक्तद्रव्यतया तज्ज्ञानेन ज्ञातता इत्यर्थःइतिचारम्भणाधिकरणभाष्यमस्मिन्नर्थेऽत्यन्तानुकूलम् । एकविज्ञानेनसर्व विज्ञानप्रतिज्ञानिर्बहणाय सर्वत्र विशिष्टाभेदोपपादनं अपृथक्सिध्युपपादनेएव पर्यवस्यति । अत एव तादात्म्य संबन्धावच्छिन्नकार्यतानिरूपिततादात्म्यापृथक् सिध्यन्यतरावच्छिन्नकारणताश्रयत्वं उपादानत्वंइत्युच्यते ।। पूर्वमश्रुतं इदानीं श्रुतं भवतीत्युक्या उद्देश्यतावच्छेदविधेययोःसमानकालिकत्वाभवः प्रतीयते इत्येतावन्मात्रे अस्वारस्यं सोढव्यम्मृदि घटत्वं पिण्डत्वमुभयमप्यस्ति । घटत्वावच्छिन्नघटाभिन्नमृदिघटत्वस्यसत्वात् । घटत्वावच्छिन्नाविषयक प्रतीति रूपायां पिण्डः इति प्रतीत्यांपिण्डत्वं विषयतावच्छेदकम् । घटं प्रति पिण्डस्य कारणत्वात् घटत्वावच्छिन्ननिरूपितकारणावच्छेदकत्वंपिण्डत्वेऽस्ति । तदुक्तं वादावल्यां - स्वावच्छिन्नाभिन्नवृत्तित्वस्वावच्छिन्नाविषयक प्रतीति विषयतावच्छेदकत्व स्वावच्छिन्न निरूपितकारणतावच्छेदकत्वैतत्रितयसंबन्धेनधर्मविशिष्टधर्मवत्वं प्रतिज्ञार्थः । मृत्पिण्डघटादिस्थले घटत्वपिण्डत्वरूपधर्मद्वयमादाय, ब्रह्मणि स्थूल सर्वशरीरकत्व सूक्ष्म सर्वशरीरकत्वरूपधर्मद्वंय मादाय चोपपादनीयमितिप्रकृतिशब्देन=प्रकृतिवाचकेन शब्देन । गौरनाद्यन्तवती इत्यत्र प्रकृतिशब्दाभावात्व्यतिरिक्त वस्तु पृथक्सिद्धवस्तु । सर्वस्यापि ब्रह्मात्मकत्वात्सर्वस्यापि जगतः ब्रह्मात्मकत्वे श्रुतीः प्रदर्शयति - सर्वं खल्वित्यादिना।।ब्रह्मण एव कार्यत्वे कारणत्वेचोपपत्तीः श्रुत्या दर्शयति - एतदुक्तंभवतीति ।अव्यक्त अक्षर तमसां तत्राप्यविभक्तविभक्तयोश्च भेदप्रदर्शनार्थंचोद्यमुत्थापयति - ननु चेति । आजामेकां इत्यत्र अजापदं, गौरनाद्यन्तवतीइत्यत्र गोपदंच नाव्यक्तपरम् । परं तु तमः परम् । इदमेवच मूल प्रकृतिःत्रिगुणावस्थापन्नम् । गुणत्रयसाम्यावस्थापन्नम् । तदा गुणवैषम्यप्रयुक्तव्यक्तत्वावस्थानास्ति । लयो नाम पूर्वावस्था प्रहाणेनोत्तरावस्थाप्राप्तिः । पृथिवीजलादिषुदृष्टमिदम् । प्रकृतेरेव अव्यक्तत्वावस्था अक्षरत्वावस्था तमस्त्वावस्थातत्रापि विभक्तत्वाविभक्तत्वावस्था इति विभागो द्रष्टव्यःसर्वत्र लीयते इति वदन्ती श्रुतिः । तमः परे देव एकभवती&amp;quot;त्युक्तवतीअत्र एकीभावः वस्तुद्वयनिषेधार्थकः इति न । वस्तुद्वयसत्वेपिएकीभावोक्तिसंभवात् । वस्तुस्वरूपैक्याभावेपि तदन्तर्भावमात्रेणएक शब्द प्रयोगो दृष्टचरः । विविच्य ज्ञातु मशक्यस्थले विभागानर्हसंसर्गमात्रेऐक्यशब्द प्रयोगः । नद्यः समुद्रे एकीभवन्तीत्युच्यते । उक्तं चसारावल्यां &amp;ldquo;स्यादयस्तोयनीत्या&amp;rdquo; इति । अत्र पदयोजयामेवं विवृतं - नहि तोयस्य स्वावस्था प्रहाणेनायस्ताप्राप्तिः । सलिलनिर्गममूलिकादिक्षोदलेपनेपुनः तावतस्सलिलस्य बहिर्निस्सरणदर्शनादितिअतः पृथक् प्रतिपत्यनर्ह संसर्गविशेषो लयः एवं तोयस्य अयसि लयःइतिच । इत्थं च वस्तुद्वयमस्ति । परमात्मा एकः तत्रलीनं तमः एकम्इदमेवाविभक्ततमः । परसंकल्पवशात् सृष्ट्यौन्मुख्यप्राप्तौ विभक्तंतमः ।। लीयेत इत्यनुक्तेः तमस्त्वावस्थाप्रहाणं नास्तीति गम्यतेएकीभवति इति च्विप्रत्ययदर्शनादपि भेदस्थितिः सूचिता । अनादेर्भेदस्यनाशायोगेन परमात्मना अभेदो न सर्वात्मना संभवति । अतः सृष्ट्यादौतमः नोत्पन्नम् । किंतु अनादि अनन्तं चेति स्वीकार्यम् । भोक्ताभोग्यं - अजामेकां गोरनाद्यन्तवती, प्रकृतिं पुरुषेचैव विद्ध्यनादीइत्यादि प्रमाण शतान्यपि नित्यत्वं ब्रुवतेतथाच अत्यन्तसूक्ष्मावस्थं तमः अविभक्ततमः । किंचिदूनसूक्ष्मावस्थंविभक्ततमः अक्षरशब्दवाच्यजीवसंसर्गविशिष्टं वस्तु अक्षरम् । अस्यामवस्यायांगुणत्रयविवेकोपि न भवति । अव्यकपूर्वावस्था अक्षरत्वावस्था । एतदनन्तरभाव्यवस्था अव्यक्तत्वावस्था । तदनन्तरभाव्यवस्था महत्वाद्यवस्थेतिविवेकः ।एतावता प्रबन्धेन श्रुत्या एकस्यैवोपादननिमित्तभावो न बोध्यते इत्ययमंशःपरास्तः । अथ दर्शनं तर्कंच चोद्यमुखेन परास्यति - यत्त्विति । मृदादेःकुलालाच्च वैलक्षण्यं ब्रह्मणि दर्शयति - मृदादेरिति । उपादानकारणभिन्नंकारणं निमित्तकारणं इति वा निमित्तकारणभिन्नं कारणं उपादानं इतिवा नलक्षणं भवितुमर्हति । एककार्यं प्रति उपादानस्य अन्यकार्यंप्रतिनिमित्तत्व संभवात् । घटनिमित्तस्य कुलालादेः स्वदेहगतसुखादीन्प्रतिउपादानकारणत्व दर्शनात् । अतः उपादान कारणताभिन्नकारणतावत्वमितिलक्षणं स्वीकार्यम् । घटनिरूपितकारणता अन्या सुखादिनिरूपितकारणताचान्येति समन्वयः कार्यःएवंचैकस्मिन्नेव कारणताद्वयसमवेशस्याङ्गीकृतत्वात् ब्रह्मणि उभयविधकारणतापिसमावेशार्हा । पूर्वावस्थायोगित्वरूपोपादनता अन्या, संकल्पाश्रयत्वाख्यनिमित्ततात्वन्येतिअतो ब्रह्मणि उपादनत्वशक्तिः निमित्तत्व शक्तिश्च स्तः इति उभयमुपपन्नम्,, मृदितु निमित्तत्व शक्तिः नास्ति । कुलाले उपादनताशक्तिर्नास्तीतिवैषम्यम् । तथा च ब्रह्म नोपादानं निमित्तत्वादित्यनुमाने उपादनताशक्तिराहित्यमुपाधिःकुलालादौ व्यापकत्वस्य पक्षे अव्यापकत्वस्यचोपाधौ सत्वात् । एवंब्रह्म सहकार्यनपेक्षं कारणं न भवति कारणत्वादित्यनुमाने सत्यसंकल्पत्वाभावःउपाधिःइदं विचित्र परिणामशक्तिविरहात् असत्यसंकल्पतया च इत्यनेन ज्ञापितम्एकैकस्याप्यात्मनः स्वीर्कायज्ञानचिकीर्षादि प्रति कारणत्वात्निमित्तत्वम् । स्वस्मिन् समवायेन ज्ञानादेरुत्पत्त्या समवायि कारणत्वलक्षणस्यसत्वात् उपादानत्वंच । परमाण्वादीश्वरसंयोगे वा घटादीश्वरसंयोगेवा सर्वकर्तुःपरस्य निमित्तत्वं संयोगादेः ईश्वरनिष्टत्वात् उपादानत्वंचसमवायि, असमवायि निमित्तभेदात् कारणं त्रिविधमिति नैयायिकाः उशन्तियत्समवेतं कार्यं तत्समवायि कारणं इति प्रथमस्थ लक्षणं यथा तन्तवपटस्य । अवयवद्रव्येषु अवयविनः नूतनस्य द्रव्यस्य समवायसंबन्धेनजायमानत्वात् पटं प्रति तन्तूनां समवायिकारणत्वम् । यत्समवायिकारणंतदेव उपादनमित्युच्यते । उपादीयते स्वनिष्टतया स्वीक्रियते कार्यंयेन द्रव्येण तत् उपादानम् । अवयवेषु अवयवि द्रव्यस्य, द्रव्येगुणस्य क्रियायाश्चोत्पत्तिः । अतः स्वगतद्रव्यं प्रति स्वं उपादानम्स्वगत गुणक्रियादीन् प्रति स्वं द्रव्यमुपादानम् । पाकात् द्रव्येपूर्वरूपध्वंसपूर्वकरूपान्तरोत्पत्तौ पूर्वरूपध्वंसस्यापि घटे जायमानत्वेनध्वंसं प्रति द्रव्यस्य घटस्य उपादानत्व प्रसंग परिहारार्थं जायमानकार्यंप्रति यत्समवायेनाधारभूतं तत् उपादानं इति समवायसंबन्धनिवेशःअत एव समवायीत्युच्यते । अवयविद्रव्यस्य अवयवद्वयसंयोगाभावेऽनुत्पत्यासंयोगस्य कारणत्वार्थं असमवायिकारणमप्यभ्युपगम्यते । कपाल द्वयसंयोगस्यघटं प्रत्यसमवापि कारणत्वात् ।उभयभिन्नं कारणं निमित्तमिति । तन्तु, तन्तुद्वय संयोग विलक्षणस्यदण्डचक्रादेर्निमित्तत्वम् । संकल्पाश्रयस्यैव निमित्तत्वं इतिन निर्बन्धः । दण्डः अदृष्टं कुलालःसर्वेपि निमित्तत्वेन व्यवह्णियन्तेचेततः संकल्पाश्रयः कर्तापि निमित्तमेव । अत्र, घटं प्रति निमित्तकारण भूतस्य दण्डस्य स्वगतगुणक्रियादीन्प्रति समवायिकारणत्वात्समवायि कारणभिन्नं कारणं निमित्तमिति न लक्षणं समन्वेति । तत्तत्कार्यंप्रति यत्समवायि असमवायीच तद्भिन्नं कारणमिति कार्यविशेषपुरस्कारेणलक्षणपरिष्कारोपि न युक्तः । एकस्यैव तन्तोः पटं प्रतिनिमित्तत्वस्योपादानत्वस्यस्वीकारात्पटं प्रति तन्तोः उपादानत्वं सिद्धम् । एवं तन्तुद्वयसंयोगः तुरीतन्तुसंयोगश्चकारणम् । प्रथमः असमवायि कारणं द्वितीयः निमित्तकारणम् । अतो द्विविधकारणभिन्नत्वंन समन्वितं भवति । तस्मात् द्विविधकारणताभिन्ना या कारणता तद्वत्वंनिमित्तत्वं इति वक्तव्यम् । एवं रीत्या ब्रह्मणोऽप्येकस्य द्विविधकारणत्वसमावेशो न दोषाय । अस्माकंतु उपादानताभिन्नकारणत्वमेव निमित्तत्वंउपादानत्वं च तादात्म्य अपृथक्सिद्धयन्यतर संबन्धावच्छिन्नकार्यतानिरूपित तादात्म्य, संबन्धावच्छिन्न कारणता श्रयत्वम् । घटादौ पाकवशात्रूपोत्पत्तौ संयोगादिगुणोत्पत्तौच रूपं प्रति संयोगं प्रति च घटस्योपादानत्वंस्वीक्रियत एवकारण कार्यभूतयोः घटतद्रूपयोः तादात्म्यघटितकारणस्य कथमुपपत्तिःइति शंका च निरस्ता अपृथक्सिद्धिसंबन्धस्यापि कार्यतावच्छेदकसंबन्धकौटौनिवेशात् ।नन्वेवं पिण्डस्य घटं प्रतीव घटत्वा वस्थां प्रति उपादानत्वंस्यात् इति चेत् इष्टापत्तेः । अत एव मनुष्यादि शरीरं प्रति जीवस्योपादानत्वम्तादृशजीवं प्रति ईश्वरस्योपादानत्व मिष्यते । अत एव एतस्माज्जायतेप्राणः इत्यादौ कार्यवाचि प्राणशब्दाः न विशिष्टपराः । प्राणादिमात्रपरत्वेपिउपादानत्वनिर्वाहात् । आत्मनः आकाशः संभूतः इत्यत्रापि आकाशब्दःविशिष्टपरत्वेनैव निर्वाह्य इति न निर्बन्धःनचापृथक्सिद्धिसंबन्धमादायैव उपादानत्वनिर्वाहे तादाम्य संबन्धस्यघटनमेवानपेक्षितमिति वाच्यम् । यत्र सामानाधिकरणनिर्देश पुरस्सरंकार्यकारण भावप्रदर्शनं तत्र निर्वाहार्थं तस्य निवेशः । सन्मूलाःसौम्येमाः प्रजाः सदायतनाः सदेव सोम्येद माग्र, आसीत् इत्यादौ ।इदं सर्वं अभिनवदेशिककृते अधिकरणसारावलिव्याख्याने स्पष्टम् । अस्मदीयब्रह्मसूत्रविमर्शे मुम्मत सारे च अतिविस्तृतम् । तत्रैव द्रष्टव्यमित्यलम्&lt;/p&gt;</description>
    </item>
    <item>
      <title>44 सर्वव्याख्यानाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/44_sarvavyAkhyAnAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/perukkAraNai-chakravartI/1/4/44_sarvavyAkhyAnAdhikaraNam/</guid>
      <description>&lt;p&gt;(1.04.08) सर्वव्याख्यानाधिकरणम् ।अतिदेशाधिकरणम् । अत एव प्राणः इत्यादिवत्भाव्यम् । एतेन इत्येतत् प्रकृत्यधिकरणन्यायं वा तत्पूर्वाधिकरणन्यायंवा चतुर्थपादाधिकरणन्यायं वा मनसि कृत्य प्रवृत्तमिति न मन्तव्यंपूर्ववृत्तसर्वाधिकरणमप्युपजीव्यैवात्रतिदेशः क्रियते इति सूचनायभाष्ये - पादचतुष्टयोक्त न्यायकलापेन इति भाषितम् । जगत्कारणवादिवाक्यविशेषाःअत्र विषयाः । व्याख्याताः इति द्विरुक्तेः प्रयोजनमाह - अध्यायपरिसमाप्तिद्योतनर्थःइति । एतेन सर्वे - अव्याख्याताःव्याख्याताः इत्यपि पदच्छेदः कर्तुंशक्यःएतावत्पादपर्यन्तं यानि विषयवाक्यान्यादाय व्याख्यानं न कृतंतान्यपि उक्तन्यायात् व्याख्यात प्रायाणीत्यर्थःअत्र ईक्षत्यधिकरणप्रभृति सर्वाधिकरणैश्च अचेतन सामान्य अचेतनविशेष,चेतन सामान्य चेतनविशेषाणां कारणवाक्यप्रतिपाद्यत्वं नैव संभवतीतिविशदं श्रुतिभिः सत्त र्कैश्चस्थापितत्वेनाधिक शंकाया एवाभावात्अतिदेशाधिकरणस्य नैव प्रसक्तिः इति यद्यपि शंका भवेत् तथापि कानिचित्कारणवाक्यानि चतुर्मुखदीनां कारणत्वप्रतिपादकानि सन्ति तेषामपिपरात्मपरत्वमेव नतु हिरण्यगर्भ शिवादि प्रतिपादकत्वमिति व्यङ्कुंअतिदेशसूत्रं मिति अतिदेशकृत् सूत्रकारस्याशयः इति, अग्रे संवर्तनंभाति इत्यधिकरणसारावलिश्लोके स्वामि पादैः प्रदर्शितम्ननु गतिसामान्यात् इत्येकमेव सूत्रं पर्याप्तम् । परमात्मनो नारायणस्यकारणत्व प्रतिपादने । विशेषवाक्यानां या गतिः सैव सामान्यवाक्यानामित्युक्तम्एको हवै नारायण आसीत् न ब्रह्मा नेशानः इति वाक्यबलात् विशेषेचपर्यवसानं व्यरचि । अतः कथमत्राधिकाशंकायाः प्रसक्तिरितिचेत् सत्यंसदेवसोम्य इदमग्र इतिवत् हिरण्यगर्भः समवर्तताग्रे भूतस्य जातःपतिरेक आसीत् इति श्रुतिर्हि हिरण्यगर्भस्य चतुर्मुखस्य प्रलयकालवर्तित्वंप्रतिपादयति । प्रलयकाले जीवस्यानादित्व बोधकमिवचेदं वाक्यं न भवतिहिरण्यगर्भः इति श्रवणात् । भूतस्य पतिरेक आसीत् इत्युक्त्याजगत्पत्तित्वं प्रतिपादितंअतो जगतां पतित्वस्य आद्यत्वस्य च कथनात् सर्वशेषित्वं कारणत्वंचोक्तं भवतीति अयमेवोपास्यः इति सिध्यति । अपिच, यदा तमः तन्न दिवान रात्रिः न सन् न चासन् शिव एव केवलः इतीदमपि वाक्यं केवलस्य परमेशस्यप्रलयकाले सत्वं प्रतिपादयति । अतो नारायण चतुर्मुख शंभुषु कस्यवा कारणत्वं त्रिमूर्तेः कारणत्वं वा अन्यतमस्य कारणत्वं वा त्रिमूर्त्युत्तीर्णस्यकारणत्वं वा । एकैव मूर्तिः विभिदे त्रिधासा सामान्यमेतत् प्रथमावरत्वंइति कालिदासोक्तन्यायेन एक एव मूर्तित्रयविशिष्टः इति तस्यैव कारणत्वंवा इत्यादिशंकायाः अवतारात्सर्वविलक्षणस्य श्रीमन्नारायणस्यैव कारणत्वं नतुपूर्वोक्तरीत्याअन्यस्य इति सूचयितुमतिदेशः । पूर्वोक्तवाक्यानां का गतिरिति चेत्सर्वेषां हिरण्यगर्भ शिवादीनामपि ब्रह्मशरीरत्वेन, अन्तर्बाहिश्चतत्सर्वं व्याप्य नारायणः स्थितः इति प्रमाणपर्यालोचने सर्वान्तर्यामित्वप्रतीत्या च कारणवाक्योक्त हिरण्यगर्भशिवाद्युपलक्षित ब्रह्मण एवकारणत्वमवगम्यते । अन्यथासिद्धलिंगाभावेच योग व्युत्पत्यावा परमात्मपरत्वात्तस्यैवकारणत्वम् । नारायणानुवाके स ब्रह्मा स शिवः सेन्द्र सोक्षरः परमःस्वराद, इति इन्द्राद्यविशेषेण तयोरपि पठात् तेषामिव एतेषामपि नकारणत्वसिद्धिःश्रीश्च ते लक्ष्मीश्च पन्त्यौ इति श्रीपतिरूपनारायणस्यैव कारणत्वदार्ढ्याच्च । आनन्दमयाधिकरणे एव &amp;ldquo;ते येशतं प्रजापतेरानन्दाः, सएको ब्रह्मण आनन्दः&amp;rdquo; इति चतुर्मुखानन्दस्य ब्रह्मानन्दैकदेशत्वोक्त्यापिन सातिशयानन्दस्य हिरण्यगर्भस्य कारणत्व प्रसक्तिः । ईक्षतिकर्मव्यपदेशाधिकरणेचतुर्मुखस्य कारणत्वं च सम्यगेव प्रतिषिद्धम् । कल्पभेदेन कारणत्वमपिअन्तरधिकरणे प्रतिक्षिप्तम् । तत्रैव &amp;ldquo;पुण्डरीकमेवमक्षिणी इति पुण्डरीकाक्षस्यैवकारणत्वोक्तेः । विरूपाक्षस्य न जगत्कारणत्वमिति सिद्धम् । इन्द्रप्राणाधिकरणेचइन्द्रस्य तत् निरस्तम्अदृश्यत्वाधिकरणेच रूपोपन्यासात् इति सूत्रपर्यालोचने &amp;ldquo;भूःपादौयस्य नाभिरि&amp;quot;त्यादिनोक्तं द्युप्रभृति मूर्धादिमत्वरूप जगच्छरीरकत्वंविष्णोरेवेति च सिद्धम् । सूत्रकृत् बादशायण एव तत्वमेको महायोगीहरिः नारायणः परः इति, आलोड्य सर्व&amp;hellip;ध्येयो नारायणस्सदा इति चनारायणस्यैव परदेवतात्वं जगत्कारणत्वमत एवोपास्यत्वं च प्रतिपादितवान्,काशीवृकान्धक शरासन बाण गंगा संभूति नाम कृतिसंवदनाद्युदन्तैः स्वोक्त्यम्बरीषगुरुशापमुखैश्चशभुं तन्निध्नमीक्षितवतां इह कः शरण्यः इति प्रत्यपादि श्रीदेशिकचरणैःइदं सर्वमभिप्रेत्यैव आत्मैक्यं देवतैक्यं त्रिकसमधिगता इत्यादिपरदेवतापारमार्थ्याधिकारे स्पष्टं तैरेव न्यरूपि ।आब्रह्मभुवनाल्लोकाः पुनरावर्तिनोऽजुन इति ब्रह्मलोकस्य तदधिपतेश्चतुर्मुखस्यच नश्वरत्व प्रतिपादनं गीतायामपि वर्तते, जातः पतिरेक आसीत् इतिहिरण्यगर्भस्य जातत्वमप्युक्तं,अद्भिः संभूतः हिरण्यगर्भः इत्यपितस्योत्पन्नत्वे प्रमाणम् । शिवशब्दः मंगलार्थकः &amp;ldquo;अतोऽहमपि तेदासः इति शिवेनैव महाविष्णुं प्रत्युक्तेश्च तस्य तं प्रति शेषत्वमवगम्यतेइति सर्व श्रुतीनामपि पूर्वोक्तदिशैव निर्वाह कार्यः इत्युक्तं भवति ।।ननु श्रीपतेरेव कथं सर्वेश्वरत्वं ब्रह्मत्वं वा । ब्रह्मविष्णुरुद्रेन्द्राप्रजायन्ते इति श्रुत्यैव कर्मवश्यब्रह्मरुद्रेन्द्रादि सहपठितत्वात्विष्णोरपि कर्मवश्यत्व प्रतीतेः । अतो विष्णु शब्दावाच्यः नारायणःकथं कर्मवश्यः जगत्कारणमिति चेत्? रक्षार्थं सर्वभूतानां विष्णुत्वमुपजग्मिवान्इति श्रीमन्नारायणः एव मत्स्याद्यवतारवत् रामकृष्णाद्यवतारवत् लोकरक्षणरूपंकार्यं उत्पत्तिरक्षणविनाशमध्यगतं कर्तुमवततारः । अतः इदमवताररूपम्परव्यूहविभवार्चाऽन्तर्यामिरूपेण पंच प्रकारेण तस्यास्थितिःश्रुतिस्मृत्यादिसिद्धाअतः &amp;ldquo;देवोनः शुभमातनोनु दशधा निर्वर्तयत् भूमिकां&amp;rdquo; इत्युक्तरीत्याविष्ण्वादि भूमिकापरिग्रह एव । नतु कर्मवश्यजीवादिवत् उत्पत्तिःनचावताररूपत्वे कथं अपहतपाप्मनः अनवधिकातिशयानन्दशालिनः &amp;ldquo;राज्यात्भ्रशो वनेवासः&amp;rdquo; व्यसनेषु मनुष्याणां भृशं भवति दुःखितः इत्यादिविविधदुःखसद्भाव इति वाच्यम् । निजविभूति भूतमत्स्यादिसजातीयत्वेनानुकरणवत्दुःखानुकरणस्यापि प्रदर्शनमिति सर्वं न टनमात्रम् । स्त्रीसंगिनांगतिरिति प्रथयंश्चचार इति हि प्रशस्यते, आत्मानं मानुषं मन्ये इतिमनुष्यभूमिका परिग्रहात् तदनुगुणनाट्यस्यावश्यकर्तव्यत्वात्मनुष्यदोहिनां चेष्टा इत्युक्तेश्च । एकोहवै नारायण आसीत् न ब्रह्मानेशानः इत्यारभ्य&amp;hellip;तस्य ब्रह्मा चतुर्मुखोऽजायत, ततस्तस्यध्यानान्तरस्थस्यललाटात् स्वेदोऽपतत् स्वेदात् बुद्ध्बुदमभवत् बुद्बुदात् त्र्यक्षश्शूलपाणिःपुरुषोऽजायत इति ब्रह्मरुद्रादीन् प्रत्यपि स्रष्ट्टत्वेन पुरुषोत्तमस्यनारायणस्य प्रतिपन्नत्वात् कथमस्य जगत्कारणत्वप्रतिक्षेपस्संभाव्येतब्रह्मत्वंहि बृहत्व बृंहणत्वरूपम् । अनन्तत्वेनस्थितस्यास्यनिखिलजगत्कारणरूप बृंहत्व मस्यैवोचितं श्रुतिप्रतिपन्नं इति पुरुषसूक्तप्रतिपाद्यः श्रीमन्नारायण एव सर्वान्तर्यामी सकलेतरविलक्षणःपुरुषोत्तमः इति निरवद्यम् ।।&lt;/p&gt;</description>
    </item>
  </channel>
</rss>
