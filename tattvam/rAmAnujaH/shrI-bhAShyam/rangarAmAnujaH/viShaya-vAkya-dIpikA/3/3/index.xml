<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;३ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/</link>
    <description>Recent content in &#43;३ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/index.xml" rel="self" type="application/rss+xml" />
    <item>
      <title>03 अन्यथात्वाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/03_anyathAtvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/03_anyathAtvAdhikaraNam/</guid>
      <description>&lt;ol start=&#34;30&#34;&gt;&#xA;&lt;li&gt;अन्यथात्वाधिकरणम्अन्यथात्वं शब्दादिति चेन्नाविशेषात् (ब्र.सू.3.3.6)छान्दोग्ये प्रथमप्रपाठकारम्भे ब्रह्मविद्यौपयिकं कर्माङ्गविषयमादावुपासनमुपदिश्यते ॥ओमित्येतदक्षरमुद्गीथमुपासीत ॥उद्गीथभक्त्यवयवभूतम् ओमित्येतदक्षरमुपासीतेत्यर्थः । उद्गीथावयव ओङ्कारे उद्गीथ शब्दस्य लक्षणा । स्वयमेव श्रुतिरोङ्कारस्योद्गीथशब्दप्रतिपाद्यत्वे हेतुमाह । ओमित्युद्गायति ॥लोके ओमिति ह्यारभ्यैवोद्गायति । अत उद्गीथावयवत्वादुद्गीथशब्दप्रतिपाद्यत्वं युक्तमित्यर्थः ॥तस्योपव्याख्यानम् ॥तस्याक्षरस्यैवमुपासनमेवं विभूतिरेवं फलमित्यादिकथनमुपव्याख्यानं क्रियत इति शेषः ॥एषां भूतानां पृथिवी रसः ॥एषां स्थावरजङ्गमात्मकभूतानां पृथिवी रसः परायणम् । पृथिव्या धारकत्वादिति भावः ॥पृथिव्या आपो रसः ॥तस्या जलप्रकृतिकत्वादिति भावः । अपामोषधयो रसः ॥तत्परिणामत्वादिति भावः ॥ओषधीनां पुरुषो रसः ॥अन्नपरिणामत्वाच्छरीरस्येति भावः ॥पुरुषस्य वाग्रसः ॥वाचोऽत्युपकारकत्वादिति भावः ॥वाच ऋग्रसः ॥ऋचां गम्भीरार्थकत्वादिति भावः ॥ऋचः साम रसः ॥गीतिसारत्वात्साम्नामिति भावः ॥साम्न उद्गीथो रसः ॥श्राव्यत्वात्सार इत्यर्थः । अत्रोद्गीथशब्देनोद्गीथावयव ओङ्कार उच्यते ॥स एष रसानाँ रसतमः परमः ॥स एष ओङ्कारः भूतादीनामुत्तरोत्तररसानामतिशयितरसः ॥परार्द्ध्योऽष्टमो यदुद्गीथः ॥परार्द्ध्यः परस्य ब्रह्मणोऽर्धं स्थानमर्हतीति परार्ध्यः । &amp;ldquo;छन्दसि च (अष्टा.5.1.67)&amp;rsquo;&amp;rsquo; इति यत् । ब्रह्मवदोङ्कारस्याप्युपास्यत्वादिति भावः । अष्टमोऽयमुद्गीथः पृथिव्या आपो रस इति परिगणनायामष्टम इत्यर्थः । यदुद्गीथः य उद्गीथ इत्यर्थः । वाचः ऋग्रस ऋचः साम रसः साम्नः उद्गीथो रस इति ऋक्सामोद्गीथानां प्रस्तुतत्वात्तान्विमृशति विचारयतीत्यर्थः ॥कतमा कतमर्क् इति ॥वीप्साऽऽदरार्था । का ऋगित्यर्थः । एवमुत्तरत्रापि ॥कतमत्कतमत्साम कतमःकतम उद्गीथ इति विमृष्टं भवति ॥विमर्शः पूर्वैः कृतो भवतीत्यर्थः । विमर्शान्निष्पन्नमर्थमाह ॥वागेवर्क् प्राणः सामोमित्येतदक्षरमुद्गीथः ॥ स्पष्टोऽर्थः ॥ तद्वा एतन्मिथुनं यद्वाक् च प्राणश्च ॥ स्त्रीलिङ्गशब्दवाच्यतया वाचः स्त्रीत्वं प्राणस्य पुल्ँलिङ्गशब्दवाच्यतया पुंस्त्वमिति भावः ॥ऋक् च साम च तदेतन्मिथुनमोमित्येतस्मिन्नक्षरे संसृज्यते ॥वाक्प्राणयोर्मिथुनत्वेन तदभिन्नत्वेन ऋक्सामयोरपि मिथुनत्वाद् ऋक्सामात्मकं तदेतन्मिथुनमोमित्येतस्मिन्नक्षरे उद्गीथावयवभूते संसृज्यते । उद्गीथस्य ऋगारूढसामभक्तिरूपत्वेन ऋक्सामरूपतयोद्गीथावयवप्रणवस्य ऋक्सामाभ्यां संसृष्टत्वात् तदात्मकमिथुनेन संसृष्टत्वमित्यर्थः । वाक्प्राणात्मकमिथुनाध्यासविशिष्टऋक्सामसंसृष्टतयोद्गीथावयवप्रणवोपासनं कर्तव्यमित्यर्थः ॥यदा वै मिथुनौ समागच्छत आपयतो वै तावन्योन्यस्य कामम् ॥यदा दम्पती मिथुनीभूतौ ग्राम्यधर्माय संसृज्येयातां तदान्योन्यकामप्रापकत्वं प्रसिद्धमित्यर्थः । मिथुनाविति पुंस्त्वद्विवचने छान्दसे । ततश्चोङ्कारोऽपि स्वात्मसंसृष्टमिथुनेन यजमानस्य कामप्रापक इति भावः । तदुपासकोऽप्युद्गाता स्वोपास्योङ्कारवद्यजमानकामप्रापक इत्याह ॥आपयिता ह वै कामानां भवति य एतदेवं विद्वानक्षरमुद्गीथमुपास्ते ॥कामाप्त्यादिविशिष्टोद्गीथावयवोपासनस्य यजमानगतकामाप्तिरेव फलमित्यर्थः ॥तद्वा एतदनुज्ञाक्षरम् ॥ओङ्कारोऽनुज्ञाक्षरमित्यर्थः । तदेवोपपादयति । यद्धि किञ्चानुजानात्योमित्येव तदाह ॥लोके ह्यनुज्ञां प्रयच्छन्पुरुष ओमित्यनुजानाति ॥एष उ एव समृद्धिः यदनुज्ञा ॥उ शब्दः प्रसिद्धौ । लोके समृद्धौ हि ओमित्यनुज्ञां प्रयच्छति । अतोऽनुज्ञारूपस्योङ्कारस्य समृद्धिमूलकत्वादनुज्ञारूप ओङ्कार एव समृद्धिरित्यर्थः । एवं समृद्धिगुणविशिष्टोङ्कारोपासनस्य फलमाह ॥समर्द्धयिता ह वै कामानां भवति य एतदेवं विद्वानक्षरमुद्गीथमुपास्ते ॥यजमानस्य कामसमृद्धिं करोतीत्यर्थः । उपास्योङ्कारं प्ररोचनार्थं स्तौति ॥तेनेयं त्रयी विद्या वर्तते ॥तेन प्रकृतेनोपास्येनोङ्कारेण त्रयी विद्या त्रयीविहितं कर्म प्रवर्त्तत इत्यर्थः । तदेवोपपादयति । ओमित्याश्रावयत्योमिति शँसत्योमित्युद्गायति ॥ओङ्कारपूर्वकत्वादाश्रवणशंसनोद्गानानामित्यर्थः । किमित्योङ्कारपूर्वकमेवाश्रवणादिकं क्रियत इत्यत्राह ॥एतस्यैवाक्षरस्यापचित्यै महिम्ना रसेन ॥ रसेन सारभूतेन महिम्ना माहात्म्येन युक्तस्यैतस्योङ्कारलक्षणस्याक्षरस्यापचित्यै पूजार्थमित्यर्थः ॥ नन्वनेवंविद्भिरपि कर्मणोऽनुष्ठीयमानत्वदर्शनाद्विद्याया वैयर्थ्यमित्याशङ्क्य सत्यं, विद्वद्भिरविद्वद्भिरपि लोके ओङ्कारेण कर्मानुष्ठीयते । अथापि विद्याविद्ये विलक्षणफले । विद्यया क्रियमाणं हि कर्म वीर्यवत्तरं भवत्यतादृशं तु न तथेत्याह ॥तेनोभौ कुरुतः । यश्चैतदेवं वेद यश्च न वेद, नाना तु विद्या चाविद्या च यदेव विद्यया करोति श्रद्धयोपनिषदा तदेव वीर्यवत्तरं भवति ॥विद्या उपासनम् । श्रद्धा आस्तिक्यबुद्धिः । उपनिषच्छब्देनोपनिषज्जन्यं ब्रह्मात्मकत्वज्ञानमुच्यते । कर्मणो वीर्यवत्तरत्वं नाम प्रबलकर्मान्तराप्रतिबद्धफलकत्वम् ॥इति खल्वेतस्यैवाक्षरस्योपव्याख्यानं भवति ॥रसतमत्व-कामावाप्ति-समृद्धिगुणकत्वादिभिरुक्तप्रकारैर्विशिष्टमभिहितमुपासनं सर्वमेतदक्षरविषयकमेवेत्यर्थः । ततश्च उपास्यभेदशङ्का न कार्येत्यर्थः ॥देवासुरा ह वै यत्र संयेतिरे उभये प्राजापत्याः ॥द्विविधाः प्रजापतिसुताः देवासुरा यस्मिन्काले परस्परं युद्धं कृतवन्त इत्यर्थः । प्राजापत्या इत्यपत्यार्थे &amp;ldquo;दित्यदित्यादित्यपत्युत्तरपदाण्ण्यः (अष्टा.4.1.25)&amp;rsquo;&amp;rsquo; इति ण्यः ॥तद्ध देवा उद्गीथमाजह्रुरनेनैनानभिहनिष्याम इति ॥तदा देवा अनेनोद्गीथावयवेनोङ्कारेणोपासितेनासुराञ्जेष्याम इत्यभिसन्धायोद्गीथं प्रणवमुपायत्वेन स्वीकृतवन्त इत्यर्थः ॥ते ह नासिक्यं प्राणमुद्गीथमुपासां चक्रिरे ॥ते देवा घ्राणेन्द्रियत्वेन उद्गीथमुपासितवन्त इत्यर्थः । नासिकायां भवं नासिक्यम् । &amp;ldquo;शरीरावयवाच्च&amp;rsquo;&amp;rsquo; (अष्टा.4.3.55) इति यत् ॥तँ हासुराः पाप्मना विविधुः ॥तन्नासिक्यं प्राणमसुराः स्वकीयेन पाप्मना संयोजितवन्तः । पापहेतुभूतवृत्त्या संयोजितवन्त इति यावत् । तत्र युक्तिं वक्ति ॥तस्मात्तेनोभयं जिघ्रति सुरभि च दुर्गन्धि च पाप्मना ह्येष विद्धः ॥तस्मात्पाप्मसंसर्गाद्धेतोः पुरुषः घ्राणेन सुरभि च दुर्गन्धि चोभयं जिघ्रति । तस्मान्नासिक्यः प्राणः पापविद्ध एवेत्यर्थः ॥अथ ह वाचमुद्गीथमुपासाञ्चक्रिरे तँ हासुराः पाप्मना विविधुस्तस्मात्तयोभयं वदति सत्यं चानृतं च पाप्मना ह्येषा विद्धा ॥ अथ ह चक्षुरुद्गीथमुपासाञ्चक्रिरे तद्धासुराः पाप्मना विविधुस्तस्मात्तेनोभयं पश्यति दर्शनीयं चादर्शनीयं च पाप्मना ह्येतद्विद्धम् ॥अदर्शनीयममेध्यादिकमित्यर्थः ॥अथ ह श्रोत्रमुद्गीथमुपासाञ्चक्रिरे तद्धासुराः पाप्मना विविधुस्तस्मात्तेनोभयं शृणोति श्रवणीयं चाश्रवणीयं च पाप्मना ह्येतद्विद्धम् ॥अश्रवणीयं पापवचनमित्यर्थः ॥अथ ह मन उद्गीथमुपासाञ्चक्रिरे तद्धासुराः पाप्मना विविधुस्तस्मात्तेनोभयँ सङ्कल्पयते सङ्कल्पनीयं चासङ्कल्पनीयं च पाप्मना ह्येतद्विद्धम् ॥&lt;br&gt;&#xA;व्या॥ असङ्कल्पनीयं पापमित्यर्थः । अथ ह य एवायं मुख्यः प्राणस्तमुद्गीथमुपासाञ्चक्रिरे ॥उद्गीथावयवमोङ्कारं मुख्यप्राणत्वेनोपासितवन्त इत्यर्थः ॥तँ हासुरा ऋत्वा विदध्वंसुः ॥तं मुख्यप्राणं पाप्मना वेद्धुं प्रवृत्ता असुराः तं प्राप्य स्वयमेव विध्वस्ता अभवन्नित्यर्थः । तत्र दृष्टान्तमाह ॥यथाऽश्मानमाखणमृत्वा विध्वँसेतैवम् ॥आखन्यत इत्याखणं मृत्पिण्डः । यथा मृत्पिण्डोऽश्मानं प्राप्य विध्वस्तो भवत्येवमिति व्यासार्यैर्व्याख्यातम् । आखणमिति छान्दसं णत्वं नपुंसकत्वं च । एतद्विद्यायाः फलमाह ॥यथाश्मानमाखणमृत्वा विध्वंसते एवं हैव स विध्वंसते य एवंविदि पापं कामयते यश्चैनमभिदासति ॥य एवंविदि एतद्विद्यानिष्ठे यः पापं कर्तुं कामयते यश्चैनं अभिदासति हिनस्ति सोऽश्मप्राप्तलोष्टवद्ध्वस्तो भवतीत्यर्थः । दाप् लवने, दो अवखण्डने इत्यतो वा लेट् &amp;ldquo;सिब्बहुलं लेटि&amp;rsquo;&amp;rsquo; (अष्टा.3.1.34) इति सिपि दासतीति रूपम् ॥स एषोऽश्माखणः ॥स एषः एतद्विद्यानिष्ठे (सदृश)पापकामः अश्मप्राप्ताखण इत्यर्थः । &amp;ldquo;खनो घ च&amp;rsquo;&amp;rsquo; (अष्टा. 3.3.25) इत्यत्र करणाधिकरणयोरित्यनुवृत्तावपि बहुलग्रहणात्कर्मणि घ प्रत्ययः । अत्र च वक्तव्यमुपनिषद्भाष्य एवोक्तं तत्रैव द्रष्टव्यम् ॥बृहदारण्यके तृतीयाध्याये तृतीयब्राह्मणारम्भे कर्माङ्गभूतोद्गातरि मुख्यप्राणदृष्टिं विधातुमाख्यायिकामाह ॥द्वया ह वै प्राजापत्या देवाश्चासुराश्च ॥हशब्दो वृत्तार्थस्मरणे । प्रजापतेरपत्यानि प्राजापत्याः दित्येत्यादिना अपत्यार्थे ण्यप्रत्ययः । द्वयाः - द्विविधा द्विप्रकारा इत्यर्थः । &amp;ldquo;द्वित्रिभ्यां तयस्यायज्वा&amp;rsquo;&amp;rsquo; (पा.सू. 5.2.43) इत्ययच् आदेशः (प्रत्ययः) । के ते । देवाश्चासुराश्च ॥ततः कानीयसा एव देवाः ज्यायसा असुराः ॥ततः तत्रेत्यर्थः । देवाः कनीयांसः अल्पीयांसः । कानीयसा इति स्वार्थे अण् । ज्यायसा असुराः ज्यायांसः भूयांसः &amp;lsquo;भूयांसोऽसुरा&amp;rsquo; इति श्रुत्यन्तरात् ॥त एषु लोकेष्वस्पर्द्धन्त ॥परस्परविजिगीषां कृतवन्तः ॥ते ह देवा ऊचुः ॥स्पष्टोऽर्थः ॥हन्ताऽसुरान्यज्ञ उद्गीथेनात्ययामेति ॥हन्तेत्यसुरविजयोपायदर्शनजहर्षे । अत्रोद्गीथशब्द उद्गातृपरः । उत्तरत्रोद्गातुरेवाध्यस्त प्राणभावस्योपास्यत्वप्रतीतेः । त्वं न उद्गाय । उद्गात्रा अत्येष्यन्तीत्युत्तरत्र बहुकृत्व उद्गातृशब्दस्याभ्यसिष्यमाणतया तदनुरोधेनोपक्रमस्थस्याप्युद्गीथशब्दस्य लक्षणयोद्गातृपरता ।&lt;br&gt;&#xA;&amp;ldquo;अन्यथात्वं शब्दात्&amp;rsquo;&amp;rsquo; (ब्र.सू. 3.3.6) इत्यधिकरणे चोद्गातुरुपास्यत्वे उद्गीथेनेत्युपक्रमविरोधो न शङ्कनीयः । उद्गीथस्योद्गानकर्मभूतस्यावश्यापेक्षितत्वात् तस्यापि परपरिभवाख्यफलं प्रति हेतुत्वादिति भाषितत्वात् । श्रुतप्रकाशिकायां बृहदारण्यके अध्यस्तप्राणभावस्योद्गातुरुपास्यत्वे उपक्रमविरोध इत्याशङ्क्य न ह्युपक्रमाधिकरणे उपक्रमानवगतमुपसंहारावगतं त्याज्यमित्युक्तम् । किन्तूपक्रमावगतस्य भङ्गो न कार्य इति । अत्र तूपक्रमावगतमधिकं च स्वीक्रियते । उद्गीथेनात्ययामेत्युद्गातृगीयमानोद्गीथे तात्पर्यमित्युक्तत्वाच्च नोद्गीथशब्दस्योद्गातृलक्षकत्वम् । अपि तूद्गीथशब्द उद्गातृविशेषणभूतोद्गीथपरः । न तु तद्ध देवा उद्गीथमाजह्रुरनेनैनानभिभविष्याम इति च्छान्दोग्यगतोद्गीथशब्दवत् स्वतन्त्रोद्गीथपरः इति वदन्ति ॥ते ह वाचमूचुस्त्वन्न उद्गायेति ॥त्वन्न उद्गाता भवेति वागभिमानिनीं देवतां प्रार्थितवन्तः ॥तथेति तेभ्यो वागुदगायत ॥तथेत्यङ्गीकृत्य तेभ्यो देवेभ्यो वागुद्गानं कृतवती । दृष्टिविधिप्रकरणत्वात् । &amp;ldquo;आदित्यादिमतयश्चाङ्ग उपपत्तेः&amp;rsquo;&amp;rsquo; (ब्र.सू. 4.1.6) इति न्यायेन क्रत्वङ्गभूतोद्गातरि वाग्दृष्टिं कृतवन्त इत्यर्थः ॥यो वाचि भोगस्तं देवेभ्य आगायत् यत् कल्याणं वदति तदात्मने ॥वाचि निमित्ते यो भोगः गानादिजन्यो यः सुखानुभवः तं भोगं देवेभ्यः आगायत् देवानां भोगमुद्दिश्याऽऽगायत् गानं कृतवती । गानेन देवानां भोगं सम्पादितवतीति यावत् । कल्याणवार्ताभिलपनरूपं वागिन्द्रियकार्यं तदप्यात्मने वाक् सम्पादितवती ॥ते विदुरनेन वै न उद्गात्रात्येष्यन्तीति ॥ते असुरा विदुः ज्ञातवन्त इत्यर्थः ॥तमभिद्रुत्य पाप्मनाऽविध्यन् ॥तमुद्गातारमभिद्रुत्य शीघ्रं प्राप्य पाप्मना अविध्यन्पापेन संयोजितवन्तः ॥ स यः स पाप्मा यदेवेदमप्रतिरूपं वदति स एव स पाप्मा ॥ यः पाप्मा तद्वेधनसाधनभूतः स तु यदेवेदमप्रतिरूपमनुचितमश्लीलानृतपैशुन्यादि वदति स एव तद्रूप एव स पाप्मेत्यर्थः । अयं भावः । असुराः वागिन्द्रियं क्रोधाद्युत्पादनद्वारा परुषातिवादपैशुन्यादिदूषितं कुर्वन्तीत्यर्थः । असुरबुद्धिकार्यत्वादिन्द्रियाणां पापप्रवृत्तेरिति भावः ॥अथ ह प्राणमूचुस्त्वन्न उद्गायेति तथेति तेभ्यः प्राण उदगायत् । यः प्राणेन भोगस्तं देवेभ्य आगायद्यत् कल्याणं जिघ्रति तदात्मने ते विदुरनेन वै न उद्गात्रात्येष्यन्तीति तमभिद्रुत्य पाप्मनाऽविध्यन् । स यः स पाप्मा यदेवेदमप्रतिरूपं जिघ्रति स एव स पाप्मा । अथ ह चक्षुरूचुस्त्वन्न उद्गायेति तथेति तेभ्यश्चक्षुरुदगायत् । यश्चक्षुषि भोगस्तं देवेभ्य आगायत् । यत् कल्याणं पश्यति तदात्मने ते विदुरनेन वै न उद्गात्रात्येष्यन्तीति तमभिद्रुत्य पाप्मनाऽविध्यन् । स यः स पाप्मा यदेवेदमप्रतिरूपं पश्यति स एव स पाप्मा । अथ ह श्रोत्रमूचुस्त्वन्न उद्गायेति तथेति तेभ्यः श्रोत्रमुदगायत् । यः श्रोत्रे भोगस्तं देवेभ्य आगायत् । यत्कल्याणं शृणोति तदात्मने ते विदुरनेन वै न उद्गात्रात्येष्यन्तीति तमभिद्रुत्य पाप्मनाऽविध्यन् स यः स पाप्मा यदेवेदमप्रतिरूपं शृणोति स एव स पाप्मा । अथ ह मन ऊचुस्त्वन्न उद्गायेति तथेति तेभ्यो मन उदगायत् । यो मनसि भोगस्तं देवेभ्य आगायत् । यत्कल्याणं सङ्कल्पयति तदात्मने ते विदुरनेन वै न उद्गात्रात्येष्यन्तीति तमभिद्रुत्य पाप्मनाऽविध्यन् । स यः स पाप्मा यदेवेदमप्रतिरूपं सङ्कल्पयति स एव स पाप्मा ॥पूर्ववदर्थः ॥ उक्तमर्थं निगमयति ॥ एवमु खल्वेता देवताः पाप्मभिरुपासृजन्नेवमेताः पाप्मनाऽविध्यन् ॥ उ शब्दोऽवधारणे । एवमेव खलूक्तया रीत्यैता देवताः वागाद्या उक्ता अनुक्ताश्च पाप्मभिरनृतवदनादिलक्षणैरुपासृजन् । उपगतवत्य इत्यर्थः ॥एवमेनाः पाप्मनाऽविध्यन् ॥ असुराः एनाः वागादिदेवताः अनृतादिपाप्मना वेधनं कृतवन्तः ॥ अथ हेममासन्यं प्राणमूचुस्त्वन्न उद्गायेति ॥ आसन्यमासन्नं मुख्यमित्यर्थः । यद्वा आस्ये भव आसन्यः । आस्यशब्दस्य &amp;ldquo;पद्दन्&amp;rsquo;&amp;rsquo; (अष्टा. 6.1.63) इत्यादिना आसन्नादेशः । मुख्यमिति यावत् । तं प्राणं देवा उक्तवन्तः त्वन्न उद्गायेति । स्पष्टोऽर्थः ॥तेभ्य एष प्राण उदगायत् ॥ उद्गातरि मुख्यप्राणदृष्टिं कृतवन्त इत्यर्थः । तथैव हि व्याख्यातं व्यासार्यैः &amp;ldquo;अन्यथात्वं शब्दात्&amp;rsquo;&amp;rsquo; (ब्र.सू.3.6.3) इत्यधिकरणे ॥ ते विदुरनेन वै न उद्गात्रात्येष्यन्तीति तमभिद्रुत्य पाप्मना अविव्यत्सन् ॥ वेद्धुमैच्छन् । व्यध ताडने । तस्मात्सनि नेट् । अकित्त्वान्न सम्प्रसारणम् । शिष्टं स्पष्टम् ॥स यथाश्मानमृत्वा लोष्टो विध्वंसेत एवं हैव ते विध्वंसमाना विष्वञ्चो विनेशुः ॥यथाश्मचूर्णनाय क्षिप्तो लोष्टः पांसुपिण्डः अश्मानं पाषाणमृत्वा प्राप्य विध्वंसेत चूर्णीभवेत्स दृष्टान्तो यथा तथाऽध्यस्तमुख्यप्राणभावोद्गात्रुपासननिष्ठान्देवान्प्राप्य विध्वंसमाना चूर्णीभवन्तः विष्वञ्चः नानागतयः विनष्टा अभवन्नित्यर्थः ॥ततो देवा अभवन्परासुराः ॥ ततः परं देवा जाता द्योतमाना अभवन्नित्यर्थः । यद्वा देवाः अभवन् सत्तामालभन्तेत्यर्थः । विजयिनोऽभवन्निति वार्थः । असुरास्तु पराभवन्पराभूता अभवन्नित्यर्थः ॥भवत्यात्मना परास्य द्विषन्पाप्मा भ्रातृव्यो भवति य एवं वेद ॥ य उद्गातारमध्यस्तप्राणभावमुपास्ते स आत्मना भवति उत्तरो भवतीत्यर्थः । यद्वा आत्मना मनसा समीचीनेन युक्तो भवतीत्यर्थः । अस्य द्विषन् &amp;ldquo;द्विषः शतुर्वा वचनम्&amp;rsquo;&amp;rsquo; इति कर्मणि षष्ठी । एनं प्रति द्वेषं कुर्वञ्छत्रुः पाप्मा च पराभवति पराभूतो भवतीत्यर्थः । भवत्यात्मना परास्य द्विषन्भ्रातृव्यो भवति एवं वेदेति शत्रुपराजयफलायोद्गीथे प्राणदृष्टिर्विहितेति भाष्यस्योपलक्षणतया पाप्मपराभवस्य आत्मना भवनस्य च फलत्वप्रतिपादनस्य न विरोध इति द्रष्टव्यम् । यद्वा अस्य द्विषन्भ्रातृव्यः आत्मना स्वत एव पराभवति पाप्मा च निन्दायुक्तश्च भवतीत्यर्थः ॥&lt;/li&gt;&#xA;&lt;/ol&gt;</description>
    </item>
    <item>
      <title>04 सर्वाभेदाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/04_sarvAbhedAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/04_sarvAbhedAdhikaraNam/</guid>
      <description>&lt;ol start=&#34;31&#34;&gt;&#xA;&lt;li&gt;सर्वाभेदाधिकरणंसर्वाभेदादन्यत्रेमे (ब्र.सू.3.3.10)छान्दोग्ये पञ्चमप्रपाठकारम्भे प्राणविद्या प्रस्तूयते ॥ यो ह वै ज्येष्ठं च श्रेष्ठं च वेद ज्येष्ठश्च ह वै श्रेष्ठश्च भवति ॥ ज्येष्ठत्वश्रेष्ठत्वगुणकं प्राणं यो वेद स तत्क्रतुन्यायेन स्वयमपि ज्येष्ठश्च श्रेष्ठश्च भवति । ज्येष्ठत्वं वृद्धत्वम् । &amp;ldquo;वृद्धस्य च&amp;rsquo;&amp;rsquo; (अष्टा. 5.3.62) इति वृद्धशब्दस्य ज्यादेशविधानात् । श्रेष्ठत्वं प्रशस्ततमत्वम् । &amp;ldquo;प्रशस्यस्य श्रः&amp;rsquo;&amp;rsquo; (अष्टा. 5.3.60) इति प्रशस्यशब्दस्य श्रादेशविधानात् ॥ एवं फलदर्शनेन पुरुषमभिमुखीकृत्याह ॥प्राणो वाव ज्येष्ठश्च श्रेष्ठश्च ॥वावशब्दोऽवधारणार्थः । गर्भस्थपुरुषप्राणव्यापारप्रवृत्त्यनन्तरभावित्वादिन्द्रियप्रवृत्तेः प्राणस्येन्द्रियापेक्षया ज्येष्ठत्वम् । इन्द्रियव्यापाराणां सर्वदैतदधीनत्वाच्छ्रैष्ठ्यं च ॥ यो ह वै वसिष्ठं वेद वसिष्ठो ह स्वानां भवति ॥ स्वानां ज्ञातीनां मध्ये वसिष्ठो भवतीत्यर्थः । को वसिष्ठ इत्यत्राह ॥ वाग्वाव वसिष्ठः ॥ अतिशयेन वसुमान्वसिष्ठः । वाग्मी हि लोके अतिशयेन वसुमान् भवति । अतश्च वसुमत्तासम्पादकसद्व्यवहारजनकत्वं वाचो वसिष्ठत्वमिति भावः ॥यो ह वै प्रतिष्ठां वेद प्रति ह तिष्ठत्यस्मिँश्च लोकेऽमुष्मिँश्च ॥ ह शब्दः प्रसिद्धौ । अत्र चामुत्र च प्रतितिष्ठतीत्यर्थः । का तर्हि प्रतिष्ठेत्यत्राह ॥चक्षुर्वाव प्रतिष्ठा ॥ चक्षुषा हि समे दुर्गे च प्रतितिष्ठतीति बृहदारण्यके समानप्रकरणे श्रवणात्प्रतिष्ठा सम्पादकसमविषमभूतलप्रदर्शकत्वमेव चक्षुषः प्रतिष्ठात्वम् । यो ह वै सम्पदं वेद सँ हास्मै कामाः पद्यन्ते दैवाश्च मानुषाश्च ॥अस्मै कामाः सम्पद्यन्त इत्यन्वयः । का तर्हि सम्पदित्यत्राह ॥ श्रोत्रं वाव सम्पदिति ॥श्रोत्रे हि इमे सर्वे वेदा अभिसम्पन्ना इति बृहदारण्यके समानप्रकरणे श्रवणात्सम्पद्धेतुभूतवेदशास्त्रतदर्थश्रवणादिसम्पादकत्वमेव श्रोत्रस्य सम्पत्त्वम् ॥यो ह वा आयतनं वेदायतनँ ह स्वानां भवति मनो ह वा आयतनम् ॥स्रक्चन्दनादिविषयकज्ञानस्वरूपभोगायतनत्वमेव मनस आयतनत्वम् ॥ मुख्यप्राणस्य श्रैष्ठ्यसम्पादनायाख्यायिकामाह । अथ ह प्राणा अहँ श्रेयसि व्यूदिरे अहं श्रेयानस्म्यहं श्रेयानस्मीति ॥अथशब्द आख्यायिकोपक्रमार्थः । अहं श्रेयसि स्वस्य श्रेयसि विषये व्यूदिरे अहं श्रेयानस्मि अहं श्रेयानस्मीति विवादं चक्रुरित्यर्थः ॥ते ह प्राणाः प्रजापतिं पितरमेत्योचुः भगवन् को नः श्रेष्ठ इति ॥स्पष्टोऽर्थः ॥ तान् होवाच यस्मिन्व उत्क्रान्ते शरीरं पापिष्ठतरमिव दृश्यते स वः श्रेष्ठ इति ॥ युष्माकं मध्ये यस्मिन्नुक्रान्ते शरीरमतिशयेन पापिष्ठमतिहेयमिव दृश्यते स वः श्रेष्ठ इत्युवाचेत्यर्थः ॥ सा ह वागुच्चक्राम ॥ सा प्रसिद्धा वाक् परीक्षणाय शरीरादुत्क्रान्तवती ॥सा संवत्सरं प्रोष्य पर्येत्योवाच । कथमशकतर्त्ते मज्जीवितुमिति ॥ सा वागेकसंवत्सरं प्रवासं कृत्वा पुनरागत्य मदृते मां विना जीवितुं कथमशकत कथं शक्ता इत्युक्तवती ॥ यथाऽकला अवदन्तः प्राणन्तः प्राणेन पश्यन्तश्चक्षुषा शृण्वन्तः श्रोत्रेण ध्यायन्तो मनसैवमिति ॥यथा कला मूकाः वागिन्द्रियव्यापाररहिता अपि इतरैः प्राणैस्तत्तत्कार्यं कुर्वन्तो जीवन्ति एवं वयमप्यजीविष्मेति प्रत्यूचुः ॥प्रविवेश ह वाक् ॥ एवमुक्ता वाक् स्वस्य श्रैष्ठ्याभावं निश्चित्य देहं प्रविष्टवती ॥ चक्षुर्होच्चक्राम ॥ चक्षुरुत्क्रान्तमभूत् । एवमुत्तरत्रापि द्रष्टव्यम् ॥ अथ ह प्राण उच्चिक्रमिषन्स यथा सुहयः पड्वीशशङ्कून्सङ्खिदेदेवमितरान्प्राणान् समखिदत् ॥स मुख्यः प्राण उच्चिक्रमिषन्क्रमितुमिच्छन् यथा शोभनोऽश्वः परीक्षार्थमश्वारूढेन ताडितः पड्वीशशङ्कून्पादबन्धनकीलकान्सङ्खिदेत् उत्पाटयेदेवमितरान् प्राणान्स्वस्वस्थानेभ्य उत्पाटितवान् ॥तँ हाभिसमेत्योचुः भगवन्नेधि त्वन्नः श्रेष्ठोऽसि मोत्क्रमीरिति ॥ हे भगवन् । पूजार्हत्वमेधि स्वामीति शेषः । अस्तेर्लोटि मध्यमपुरुषैकवचनम् । भवेत्यर्थः । अस्माकं त्वमेव श्रेष्ठोऽसि त्वमुत्क्रमणं मा कार्षीरिति इतरे प्राणास्तमागत्योचुरित्यर्थः ॥अथ हैनं वागुवाच यदहं वसिष्ठास्मि त्वं तद्वसिष्ठोऽसीति । यत्-येन वाग्मिनो वसुमत्तासम्पादकत्वलक्षणेन गुणेनाहं वसिष्ठास्मि त्वं तेन गुणेन वसिष्ठोऽसीत्यर्थः । मदीयस्य गुणस्य त्वदधीनत्वात् त्वदीय एव स गुण इति भावः । उक्तं च व्यासार्यैः अहं यत्स्वकार्यकरणसमर्थास्मि तस्य त्वदधीनत्वात्तवैतत्कार्यकरणसामर्थ्यमित्यर्थ इति ॥ अथ हैनं चक्षुरुवाच यदहं प्रतिष्ठास्मि त्वं तत्प्रतिष्ठाऽसीति । अथ हैनं श्रोत्रमुवाच यदहं सम्पदस्मि त्वं तत्सम्पदसीति । अथ हैनं मन उवाच यदहमायतनमस्मि त्वं तदायतनमसीति । न वै वाचो न चक्षूंषि न श्रोत्राणि न मनांसीत्याचक्षते । प्राणा इत्येवाचक्षते । प्राणो ह्येवैतानि सर्वाणि भवन्ति ॥लौकिका वा आगमज्ञा वा वागादीनीन्द्रियाणि सर्वाणि वागाद्येकैकवाचक वागादिशब्दैर्न व्यवहरन्ति । अपितु प्राणशब्देनैव व्यवहरन्ति । तत्कस्य हेतोः । प्राणाधीनसत्ताकत्वादितरेषाम् । &amp;ldquo;यदधीना यस्य सत्ता तत्तदित्येव भण्यते&amp;rsquo;&amp;rsquo; इत्युक्तेः प्राणाधीनसत्ताकत्वादितरेषामिन्द्रियाणां सर्वाणीन्द्रियाणि प्राण एव भवन्तीत्यर्थः ॥&lt;/li&gt;&#xA;&lt;/ol&gt;</description>
    </item>
    <item>
      <title>05 कार्याख्यानाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/05_kAryAkhyAnAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/05_kAryAkhyAnAdhikaraNam/</guid>
      <description>&lt;ol start=&#34;32&#34;&gt;&#xA;&lt;li&gt;कार्याख्यानाधिकरणम् ॥कार्याख्यानादपूर्वम् (ब्र.सू.3.3.18)छान्दोग्ये पञ्चमप्रपाठके द्वितीयखण्डे ॥ स होवाच किं मेऽन्नं भविष्यतीति ॥ वागादीन् किम्मेऽन्नं भविष्यतीति प्राणः पप्रच्छेत्यर्थः ॥ यत्किञ्चिददमाश्वभ्य आशकुनिभ्य इति होचुः ॥ सर्वप्राणिनां यदन्नजातं तत्सर्वं तवेति वागादयः प्रत्यूचुः । श्रुतिः स्वेन रूपेणाह ॥तद्वा एतदनस्यान्नम् ॥ यत् किञ्चिल्लोके प्राणिभिरद्यते तदेतदनस्य प्राणस्यान्नम् । प्राणेनैव तददद्यत इत्यर्थः ॥ अनो ह वै नाम प्रत्यक्षम् ॥ अदनं हि चेष्टा सर्वविधाऽदनचेष्टायुक्तत्वात् प्राणस्यान इति प्रत्यक्षं नाम । देवानां परोक्षप्रियत्वात् प्रत्यक्षमन इति नाम परित्यज्य प्राण इति परोक्षेण नाम्ना व्यवहारः । ततश्च अदनचेष्टाया अपि तदीयत्वात्सर्वप्राणिजातेनाद्यमानमन्नं सर्वन्तेनैवाद्यत इति प्राणस्य सर्वमन्नमित्यर्थः । यद्वा अन इत्यस्य नकारान्तरयुक्तस्यैवान्नत्वाद् अन इत्यस्य प्राणनामत्वस्य प्रत्यक्षत्वादन्नं तत्सम्बन्ध्येवेत्यर्थः । अत्र प्राणविद्यानिष्ठेन सर्वप्राण्यन्नादनस्य कर्तुमशक्यत्वान्नास्य वाक्यस्य सर्वप्राण्यन्नादनकर्तव्यत्वमर्थः । अपि तु सर्वप्राणिजातान्ने प्राणान्नत्वचिन्तनं कर्तव्यमित्यर्थः । सर्वप्राणिजातान्ने प्राणान्नत्वं चिन्तनं स्तौति ॥न ह वा एवंविदि किञ्चनानन्नं भवतीति ॥प्राणविद्यानिष्ठस्याभक्ष्यभक्षणदोषो नास्तीत्यर्थः ॥ स होवाच किं मे वासो भविष्यतीति आप इति होचुः ॥ आपो वासस्त्वेन चिन्तनीया इति होचुरित्यर्थः ॥ तस्माद्वा एतदशिष्यन्तः पुरस्ताच्चोपरिष्टाच्चाद्भिः परिदधति, लम्भुको ह वासो भवत्यनग्नो ह भवति ॥तस्मादपां वासस्त्वादेव । एतदेतस्मिन्नपि काले भोक्ष्यमाणाः भोजनात्प्राक्पश्चाच्चाचमनीयाभिरद्भिर्वासोभिः परिहितं प्राणमनग्नं कुर्वन्तीत्यर्थः ।&lt;br&gt;&#xA;आचमनीयास्वप्सु वासस्त्वचिन्तनेन वासोभूताभिरद्भिः प्राणस्य परिहितत्वादिति भावः । अनग्नत्वचिन्तनेन च स्वयमपि वासो लम्भुको भवति वासो लब्धा भवति अत एवानग्नश्च भवति । तत्क्रतुन्यायेन इति भावः ।&lt;br&gt;&#xA;वाजसनेयके काण्वशाखायां तस्यैतं मे किमन्नं किं वास इति यदिदं किं चाश्वभ्य आक्रिमिभ्यः आकीटपतङ्गेभ्यस्तत्तेऽन्नमापो वास इति, न ह वा अस्यानन्नञ्जग्धं भवति नानन्नं प्रतिगृहीतं भवति य एवमेतदन्नस्यान्नत्वं वेद तद्विद्वांसः श्रोत्रिया अशिष्यन्त आचामन्त्यशित्वा चाचामन्ति । एतमेव तदनमनग्नं कुर्वन्तो मन्यन्त इति पाठः ।&lt;br&gt;&#xA;माध्यन्दिनशाखायां तु तस्मादेवंविदशिष्यन्नाचामेदशित्वा चाचामेदेतमेव तदनमनग्नं कुरुत इति पाठः ॥&lt;/li&gt;&#xA;&lt;/ol&gt;</description>
    </item>
    <item>
      <title>06 समानाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/06_samAnAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/06_samAnAdhikaraNam/</guid>
      <description>&lt;ol start=&#34;33&#34;&gt;&#xA;&lt;li&gt;समानाधिकरणम्समान एवं चाभेदात् । (ब्र.सू. 3.3.19)वाजसनेयके च ॥ किं मे वास इति । वागादय ऊचुरापो वास इति तद्विद्वाग्सः श्रोत्रिया अशिष्यन्त आचामन्त्यशित्वा चामन्त्येतमेव तदनमनग्नं कुर्वन्तो मन्यन्ते, तस्मादेवं विदशिष्यन्नाचामेदशित्वा चाचामेदेतमेव तदनमनग्नं कुर्वन्त इति ॥ सू ॥ समान एवं चाभेदात् (ब्र.सू. 3-3-19) ।&lt;br&gt;&#xA;समानाधिकरणम् ॥6॥&lt;/li&gt;&#xA;&lt;/ol&gt;</description>
    </item>
    <item>
      <title>07 सम्बन्धाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/07_sambandhAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/07_sambandhAdhikaraNam/</guid>
      <description>&lt;ol start=&#34;34&#34;&gt;&#xA;&lt;li&gt;सम्बन्धाधिकरणम्सम्बन्धादेवमन्यत्रापि (ब्र.सू.3.3.20)बृहदारण्यके सप्तमाध्याये चतुर्थब्राह्मणादौ ॥ हृदयस्य प्रजापतित्वेनोपासनमुक्त्वा सत्यत्वेनोपासनमाह -य एवमेतन्महद्यक्षं प्रथमजं वेद सत्यं ब्रह्मेति सत्यं ह्येव ब्रह्मेति ॥प्रस्तुत्य व्याहृतिशरीरकब्रह्मविद्या श्रूयते ॥तद्यत्सत्यमसौ स आदित्यः य एष एतस्मिन्मण्डले पुरुषो यश्चायं दक्षिणेऽक्षन्पुरुषः ॥ यत्प्रसिद्धं सत्यमसौ स आदित्यः स क इत्यत्राह । य एष एतस्मिन्मण्डले पुरुष इति । य एषोऽन्तरादित्ये हिरण्मयः पुरुषो दृश्यते य एषोऽन्तरक्षिणि पुरुषो दृश्यत इति श्रुतिप्रसिद्ध इत्यर्थः ॥तावेतावन्योन्यस्मिन्प्रतिष्ठितौ रश्मिभिरेषोऽस्मिन्प्रतिष्ठितः प्राणैरयममुष्मिन् ॥अधिदैवतमध्यात्मं चावस्थितौ आदित्यचाक्षुषपुरुषौ परस्परोपकारकौ भवतः । रश्मिद्वारा आदित्यपुरुषश्चाक्षुषस्य पुरुषस्योपकारकः । आदित्यरश्मिसम्बन्धाभावे चाक्षुषपुरुषस्य परमात्मनः स्वकार्यासमर्थत्वात् । चाक्षुषश्च पुरुषः प्राणनद्वारा आदित्यपुरुषस्योपकारकः । प्राणनाभावे आदित्यपुरुषस्य परमात्मनः प्रकाशकत्वाभावात् ॥स यदोत्क्रमिष्यन्भवति शुद्धमेवैतन्मण्डलं पश्यति नैनमेते रश्मयः प्रत्याययन्ति ॥ एवं विद्वानुत्क्रान्तिवेलायां द्वारभूतमादित्यमण्डलं द्रष्टुं शुक्रोति । सूर्यरश्मयः एनं प्रति प्रतिकूलं नायन्ति । अस्योपासकस्य चक्षुःप्रतिघाताय न प्रभवन्ति, चक्षुरादित्यमण्डलस्थयोः परस्परोपकार्योपकारकभावज्ञानवैभवादिति भावः ॥य एष एतस्मिन्मण्डले पुरुषः तस्य भूरिति शिरः ॥ आदित्यमण्डले वर्त्तमानस्य सत्यपुरुषस्य भूरिति व्याहृतिः शिर इत्यर्थः । तच्छिरस्कत्वेन ध्यानं कर्त्तव्यमिति भावः । तत्रोपपत्तिमाह ॥ एकँ हि शिर एकमेतदक्षरम् ॥ एकत्वसङ्ख्यासाम्यादिति भावः ॥ भुव इति बाहू ॥ तत्रोपपत्तिमाह ॥ द्वौ बाहू द्वे एते अक्षरे ॥ द्वित्वसाम्यादिति भावः ॥ सुवरिति प्रतिष्ठा ॥ प्रतिष्ठा पादावित्यर्थः । तत्रोपपत्तिमाह ॥द्वे प्रतिष्ठे द्वे एते अक्षरे तस्योपनिषदहरिति ॥ तस्यादिमण्डलान्तर्वर्त्तिनः अहरित्युपनिषद्रहस्यनामेत्यर्थः । उक्तं च व्यासार्यैः सम्बन्धादेवमन्यत्रापीत्यत्रोषनिषदौ रहस्यनामनी इत्यर्थः इति ॥हन्ति पाप्मानं जहाति च य एवं वेद ॥ अहरित्यस्य हन्तेर्जहातेश्च रूपसम्भवमभिप्रेत्य तदनुसारेण फलमाह - स पाप्मानं हन्ति जहाति च । एवमुत्तरत्रापि द्रष्टव्यम् ॥योऽयं दक्षिणेऽक्षन् पुरुषः - तस्योपनिषदहमिति (अध्यात्मं) हन्ति पाप्मानं जहाति च एवं वेद ॥पूर्ववदर्थः ॥&lt;/li&gt;&#xA;&lt;/ol&gt;</description>
    </item>
    <item>
      <title>08 संभृत्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/08_saMbhRtyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/08_saMbhRtyadhikaraNam/</guid>
      <description>&lt;ol start=&#34;35&#34;&gt;&#xA;&lt;li&gt;सम्भृत्यधिकरणं ॥ सम्भृतिद्युव्याप्त्यपिचातः (ब्र.सू.3.3.23)तैत्तिरीयके राणायनीयानां खिलेषु च ॥ ब्रह्म ज्येष्ठा वीर्या सम्भृतानि ब्रह्माग्रे ज्येष्ठं दिवमाततान । ब्रह्म भूतानां प्रथमोऽथ जज्ञे तेनार्हति ब्रह्मणा स्पर्द्धितुं क इति ॥ब्रह्म ब्रह्मणेत्यर्थः । ज्येष्ठा ज्येष्ठानि । सुपां सुलुगिति लुकि नलोपे च रूपम् । वीर्या वीर्याणि । पराक्रमविशेषाः । अत्रापि पूर्ववद्रूपम् । सम्भृतानि सम्यक्धृतानि तद्वीर्यविहतिर्नास्तीत्यर्थः । तच्च ब्रह्म अग्रे इन्द्रादिजन्मनः प्राक् दिवं स्वर्गमाततान व्याप्तवत् । सर्वदा सर्वलोकव्याप्तमित्यर्थः । तादृशं सर्वेषां भूतानां प्रथममाविर्भूतं कालापरिच्छिन्नमिति यावत् । तादृशेन ब्रह्मणा स्पर्द्धितुं कः क्षमते इत्यर्थः ॥&lt;br&gt;&#xA;इति सम्भृत्यधिकरणम् ॥&lt;/li&gt;&#xA;&lt;/ol&gt;</description>
    </item>
    <item>
      <title>09 पुरुषविद्याधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/09_puruShavidyAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/09_puruShavidyAdhikaraNam/</guid>
      <description>&lt;ol start=&#34;36&#34;&gt;&#xA;&lt;li&gt;पुरुषविद्याधिकरणम्पुरुषविद्यायामपि चेतरेषामनाम्नात् (ब्र.सू.3.3.24)छान्दोग्ये तृतीयप्रपाठके षोडशखण्डारम्भे दीर्घायुष्ट्वफलिका पुरुष विद्या प्रस्तूयते ॥ पुरुषो वाव यज्ञस्तस्य यानि चतुर्विँशतिवर्षाणि तत्प्रातःसवनम् ॥षोडशोत्तरशतवर्षपरिमिते पुरुषायुषे आद्यानि चतुर्विंशतिवर्षाणि प्रातः सवनम् । तत्र हेतुमाह । चतुर्विंशत्यक्षरा गायत्री गायत्रं प्रातस्सवनम् ॥ प्रातःसवनस्य गायत्रीछन्दस्त्वाद् गायत्रीछन्दसश्चतुर्विंशत्यक्षरात्मकत्वात् चतुर्विंशतिवर्षे प्रातःसवनत्वाध्यासो युज्यत इति भावः ॥तदस्य वसवोऽन्वायत्ताः ॥ अस्योपासकस्य तत्प्रातः सवनं । वसवः स्वामित्वेनानुगताः । प्रसिद्धयज्ञे प्रातः सवनस्य वसुस्वामिकत्वादिति भावः । प्रसिद्धान्वसून्व्यावर्त्तयति ॥ प्राणा वाव वसवः ॥ वाव शब्दोऽवधारणे । प्राणानां वसुत्वे युक्तिमाह ॥ एते हीदँ सर्वं वासयन्ति ॥ शरीराणामशैथिल्यलक्षणवासस्य प्राणाधीनत्वादिति भावः ॥ तं चेदेतस्मिन्वयसि किञ्चिदुपतपेत् ॥ तं पुरुषं विद्यानिष्ठमेतस्मिन्वयसि चतुर्विंशतिवर्षात्मके वयसि किञ्चिद्रोगादिबाधेतेत्यर्थः ॥स ब्रूयात्प्राणा वसवः इदं मे प्रातः सवनं माध्यन्दिनँ सवनमनु सन्तनुतेऽति माऽहँ प्राणानां वसूनां मध्ये यज्ञो विलोप्सीयेति ॥ तदेमं मन्त्रं ब्रूयात् । स उपासकः हे प्राणा वसवः यज्ञरूपस्य ममाधुना प्रातस्सवनं प्रवर्त्तते इदं प्रवर्त्तमानं प्रातःसवनं माध्यन्दिनसवनेनाविच्छिन्नं कुरुत । प्रातस्सवनेशानां प्राणानां वसूनाम्मध्ये यज्ञोऽहं यज्ञरूपोऽहं माविलोप्सीयलुप्तो माभूवम् । छान्दसो माङि लुङभावः । माशब्दो वा ॥ उद्धैव तत एत्यगदो ह भवति ॥ तत उपतापादुदेति उद्गच्छति अगदो भवति अरोगो भवति । एवमुत्तरत्रापि ॥अथ यानि चतुश्चत्वारिँशद्वर्षाणि तन्माध्यन्दिनं सवनं चतुश्चत्वारिँशदक्षरा त्रिष्टुप्त्रैष्टुभं माध्यन्दिनं सवनं तदस्य रुद्रा अन्वायत्ताः प्राणा वाव रुद्रा एते हीदँ सर्वं रोदयन्ति । तं चेदेतस्मिन्वयसि किञ्चिदुपतपेत् स ब्रूयात् । प्राणा रुद्रा इदं मे माध्यन्दिनँ सवनं तृतीयं सवनमनु सन्तनुतेति माहं प्राणानां रुद्राणां मध्ये यज्ञो विलोप्सीयेति । उद्धैव तत एत्यगदो ह भवति । अथ यान्यष्टाचत्वारिँशद्वर्षाणि तत्तृतीयं सवनमष्टाचत्वारिंशदक्षरा जगती जागतं तृतीयसवनं तदस्यादित्या अन्वायत्ताः प्राणा वावादित्या एते हीदँ सर्वमाददते तं चेदेतस्मिन्वयसि किञ्चिदुपतपेत्स ब्रूयात् । प्राणा आदित्याः इदं मे तृतीयँ सवनमायुरनुसन्तनुतेति ॥तृतीयं सवनात्मकमायुरासमाप्त्यविच्छिन्नं कुरुतेत्यर्थः ॥ माहं प्राणानामादित्यानां मध्ये यज्ञो विलोप्सीयेति उद्धैव तत एत्यगदो हैव भवति ॥ स्पष्टोऽर्थः ॥ एतद्ध स्म वै तद्विद्वानाह महीदास ऐतरेयः । स किं म एतदुपतपसि योऽहमनेन न प्रेष्यामीति ॥ हे रोग स त्वं मे मां किं कस्मादुपतपसि योऽहं त्वत्कृतेनोपतापेन न प्रेष्यामि न मरिष्यामि । अतः तव श्रमो वृथैवेति । एतत्पुरुषविज्ञानस्वरूपं विद्वानितरपुत्रो महीदासनामाऽऽह स्मेत्यर्थः । शुभ्रादित्वादितरशब्दादपत्यार्थे ढक् ॥स ह षोडशं वर्षशतमजीवत् ॥ स महीदासः षोडशाधिकं वर्षशतमजीवत् । &amp;ldquo;तदस्मिन्नधिकमिति दशान्ताड्डः&amp;rsquo;&amp;rsquo; इति षोडशशब्दाड्ड प्रत्ययः । अन्योप्येवंवित्षोडशवर्षशतं जीवतीत्याह ॥ प्र ह षोडशं वर्षशतं जीवति य एवं वेद ॥स यदशिशिषति यत्पिपासति यन्नरमते ता अस्य दीक्षा । अशनायापिपासारत्यभावानां दुःखात्मकत्वेन दीक्षात्वम् ॥ अथ यदश्नाति यत्पिबति यद्रमते तदुपसदैरेति ॥ अशनपानरतीनां पयोव्रतादियुक्तोपसद्वत्सुखरूपत्वादुपसद्रूपत्वमुपसद्भिः समानतामेतीत्यर्थः । उपसद्दृष्टिस्तासु कर्त्तव्येति भावः । अथ यद्धसति यज्जक्षति यन्मैथुनं चरति स्तुतशस्त्रैरेव तदेति ॥ हासादीनां शब्दवत्त्वसाम्यात्स्तुतशस्त्रैः साम्यमेतीत्यर्थः ॥अथ यत्तपो दानमार्जवमहिंसा सत्यवचनमिति ता अस्य दक्षिणाः ॥ धर्मत्वतु (पु) ष्टिकरत्वसाम्यादितिभावः ॥तस्मादाहुः सोष्यत्यसोष्टेति पुनरुत्पादनमेवास्य ॥यतो हेतोः पुरुषस्यैव यज्ञरूपत्वमत एव यथा यज्ञं करिष्यमाणे पुरुषे देवदत्तः सोमं सोष्यतीति प्रयुञ्जते, तथा पुरुषस्योत्पादनं प्रतीक्ष्य यदा माता तं पुरुषं जनयिष्यति तदा पुरुषं सोष्यतीति प्रयुञ्जते लोकास्तदुत्पादनादनन्तरमसोष्ट सोमं &amp;hellip;. यज्ञदत्त इतिवत् असोष्ट माता पुरुषमित्युत्पत्तेः पश्चात्प्रयुञ्जते । ततश्च पुरुषस्योत्पादनमेव सोष्यत्यसोष्टेतिशब्दसम्बन्धित्वसामान्याद्यज्ञानुष्ठानलक्षणमुत्पादनमित्यर्थः ॥तन्मरणमेवावभृथः ॥ समाप्तित्वसामान्यादिति भावः ॥ तद्धैतद्धोर आङ्गिरसः कृष्णाय देवकीपुत्रायोक्त्वोवाच ॥ घोरनामाङ्गिरोगोत्रः । तदेतत्पुरुषयज्ञदर्शनं देवकीपुत्राय कृष्णाय । इतिशब्दोऽध्याहर्त्तव्यः । तच्छेषभूतन्तत्प्रीत्यर्थमित्युक्त्वेत्यनुसन्धायोवाचाऽनुष्ठितवानित्यर्थः । वचेर्ल्लक्षणयाऽनुष्ठानार्थत्वम् ॥अपिपास एव स बभूव ॥ स घोरनामा भगवच्छेषत्वानुसन्धानपूर्वकपुरुषयज्ञोपासनानुष्ठानेन ब्रह्मविद्यां प्राप्यापिपासो मुक्तो बभूवेत्यर्थः । ततश्च षोडशाधिकवर्षशतजीवनफलकस्यापि पुरुषयज्ञदर्शनस्य भगवच्छेषत्वानुसन्धानपूर्वकमनुष्ठितस्य ब्रह्मविद्योपयोगित्वमप्यस्तीति भावः ॥&lt;/li&gt;&#xA;&lt;/ol&gt;</description>
    </item>
    <item>
      <title>10 वेधाद्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/10_vedhAdyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/10_vedhAdyadhikaraNam/</guid>
      <description>&lt;ol start=&#34;37&#34;&gt;&#xA;&lt;li&gt;वेधाद्यधिकरणंवेधाद्यर्थभेदात् (ब्र.सू.3.3.24)आथर्वणिका उपनिषदारम्भे अधीयते ॥ शुक्रं प्रविध्य हृदयं प्रविध्य धमनीः प्रविध्य शिरोभिव्रज्य त्रिधा विवृत्त इति ॥अभिचारकर्मणि देवताप्रार्थनार्थो मन्त्रः । अस्य चायमर्थः । हे देवते मच्छत्रोः शुक्रं तेजिष्ठमङ्गं प्रविध्य । लोण्मध्यमैकवचनम् । विदारयेत्यर्थः । हृदयं प्रविध्य हृदयं च विदारयेत्यर्थः । धमनीः - सिराः प्रविध्य विदारयेत्यर्थः । शिरोभिव्रज्य त्रोटयेत्यर्थः । एवं मम शत्रुस्त्रिधा भिन्नशिरा भवत्वित्यर्थः ॥देवसवितः प्रसुव यज्ञम् ॥ हे सवितः देव यज्ञं प्रसुव अनुजानीहीत्यर्थः । काठास्तैत्तिरीयाश्च ॥ &amp;ldquo;शन्नो मित्रः शं वरुण&amp;rsquo;&amp;rsquo; इत्यादि ॥ सूर्यवरुणादयः सुखं कुर्वन्त्वित्यर्थः॥ ॥ इति वेधाद्यधिकरणम् ॥&lt;/li&gt;&#xA;&lt;/ol&gt;</description>
    </item>
    <item>
      <title>11 अन्तरत्वाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/11_antaratvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/11_antaratvAdhikaraNam/</guid>
      <description>&lt;ol start=&#34;38&#34;&gt;&#xA;&lt;li&gt;अन्तरत्वाधिकरणंसू. ॥ अन्तराभूतग्रामवत्स्वात्मनोऽन्यथा भेदानुपपत्तिरिति चेन्नोपदेशवत् ॥(ब्र.सू.3.3.35)बृहदारण्यके पञ्चमाध्याये चतुर्थब्राह्मणारम्भे ॥अथ हैनमुषस्तश्चाक्रायणः पप्रच्छ ॥नाम्ना उषस्तः । चक्रस्य गोत्रापत्यम् । नडादिभ्यः फक् । चाक्रायणः ॥याज्ञवल्क्येति होवाच यत्साक्षादपरोक्षाद्ब्रह्म य आत्मा सर्वान्तरस्तन्मे व्याचक्ष्वेति ॥ अपरोक्षादपरोक्षमित्यर्थः । सुपां सुलुगित्यादिना आदादेशः । अपरोक्षत्वं नाम सर्वदेशकालसन्निहितत्वम् । देशकालसन्निकर्षे ह्यापरोक्ष्यदर्शनाद्यदपरोक्षं साक्षाद्ब्रह्म । अव्यवधानेन ब्रह्म । अगौणं मुख्यमिति यावत् । सर्वान्तर आत्मा च द्रष्टव्यः श्रोतव्य इति दर्शनादिविषयत्वेनोक्तश्च यः तादृशं वस्तु मे व्याचक्ष्व विविच्याचक्ष्व प्रदर्शयेत्यर्थः । न दृष्टेर्द्रष्टारं पश्येरिति द्रष्टव्यत्वादेरन्यत्र निषेधाद्द्रष्टव्यत्वादिकमपि प्रश्नविषय इति द्रष्टव्यम् । उत्तरमाह ॥ एष त आत्मा सर्वान्तरः । कतमो याज्ञवल्क्य सर्वान्तरः । यः प्राणेन प्राणिति स त आत्मा सर्वान्तरः । योऽपानेनापानिति स त आत्मा सर्वान्तरः । यो व्यानेन व्यानिति स त आत्मा सर्वान्तरः । य उदानेनोदानिति स त आत्मा सर्वान्तरः । एष त आत्मा सर्वान्तरः ॥ते य आत्मा स एव सर्वान्तर्यामी अपरोक्षं मुख्यं ब्रह्म द्रष्टव्यश्चेत्यर्थः । पुनः पृच्छति । &amp;ldquo;कतमो याज्ञवल्क्य सर्वान्तरः&amp;rsquo;&amp;rsquo; । यदुक्तं ते आत्मा सर्वान्तरः इति तदस्तु । कतम आत्मा सर्वान्तर इति तवाभिप्राय इति न जाने । देहेन्द्रियप्राणजीवादिषु कश्चिन्मे आत्मान्तरः उत ततोऽन्य इत्यर्थः । यद्यपि ते आत्मेति व्यतिरेकनिर्देशेन प्रत्यक्षदृष्टाभिमुखशरीरव्यतिरेकः सिध्यति । तथापीन्द्रियाद्यन्यतमत्वसन्देहो नापाकृत इति भावः । उत्तरमाह - यः उक्त इति शेषः । प्राणितीत्यादौ &amp;lsquo;रुदश्च पञ्चभ्यः&amp;rsquo; (पा.सू. 7.3.98) इतीट् (उत्तमूर् स्वामिनः - &amp;lsquo;रुदादिभ्यः सार्वधातुके&amp;rsquo; (7.2.76) इत्यस्मादिति वेति मन्यन्ते) । प्राणादिव्यापारकर्त्ता यः स सर्वान्तर आत्मेत्यर्थः । अत्र प्राणस्य करणतया निर्देशात्प्राणव्यतिरेकः सिद्धः । सुषुप्तौ बाह्याभ्यन्तरेन्द्रियोपरतावपि प्राणनादिव्यापारदर्शनात् तद्व्यतिरेकोऽपि सिद्धः । सुषुप्तौ जीवस्याप्युपरतव्यापारतया प्राणेन प्राणितत्वाभावात्तद्व्यतिरेकोऽपि सिध्यतीत्याशयः ॥स होवाचोषस्तश्चाक्रायणः ॥ आशयमविद्वान्पुनराहेत्यर्थः ॥ यथा विब्रूयादसौ गौरसावश्व इत्येवमेवैतद्व्यपदिष्टं भवति ॥ यथा गां प्रदर्श्यासौ गौरसावश्व इति गव्यश्वाभेदोपदेशो विरुद्धः एवमेवैतद्व्यपदिष्टं भवति । एवमेव यत्साक्षादपरोक्षाद्ब्र्रह्म य आत्मा सर्वान्तरस्तं मे व्याचक्ष्वेति मामकप्रश्ने एष त आत्मा सर्वान्तरः यः प्राणेन प्राणितीति प्राणनादिकर्तुर्मदात्मनो जीवस्य सर्वान्तरत्वकथनं विरुद्धवचनमेव । जीवस्य भिन्नभिन्नत्वेन सर्वान्तरत्वासम्भवात् । अतः कतमो याज्ञवल्क्य सर्वान्तरः । स तावदविरुद्धतया वक्तव्य इत्यर्थः । उत्तरमाह ॥न दृष्टेर्द्रष्टारं पश्येः न श्रुतेः श्रोतारं शृणुयाः न मतेर्मन्तारं मन्वीथा न विज्ञातेर्विज्ञातारं विजानीयाः ॥अत्र दृष्टेर्द्रष्टारमिति पाकं पचतीतिवन्निर्देशः । दृष्टेर्द्रष्टारं - दर्शनकर्त्तारमित्यर्थः । दर्शनश्रवणमनननिदिध्यासनानां यः कर्ता जीवः स न द्रष्टव्यः श्रोतव्यो मन्तव्यो निदिध्यासितव्यः । दर्शनादिकर्त्तुर्जीवादन्य एव दर्शनादिकर्मभूतः सर्वान्तर आत्मा । इन्द्रियाधीनदर्शनादीनां कर्त्तारं जीवं प्राणनकर्तृत्वेन न पश्येर्न मन्वीथा इति वाक्यार्थः ॥अतोऽन्यदार्तम् ॥ अतः परमात्मनः अन्यत् व्यतिरिक्तं त्वदभिमतं प्राणितृत्वादिमज्जीवजातमार्त्तं दुःखीत्यर्थः । अत एव नित्यमुक्तानां कदाप्यस्पृष्टदुःखत्वादतोऽन्यदार्त्तमित्युक्तः कथमिति शङ्का प्रत्युक्ता । तेषामिहाप्रसक्तत्वात् । अन्यशब्दस्य सन्निहितप्राणितृत्वादिमज्जीवपरत्वात् । यद्वा आ ऋतमीषन्निर्विकारं नित्यमुक्तानां निर्विकारत्वस्यान्याधीनत्वेन तन्निर्विकारत्वस्याल्पत्वात् ॥ततो होषस्तश्चाक्रायण उपरराम ॥ इति चतुर्थं ब्राह्मणम् ॥ अथ हैनं कहोलः कौषीतकेयः पप्रच्छ ॥ कहोलो नामतः कुषीतकस्यापत्यं कौषीतकेयः । &amp;ldquo;विकर्णकुषीतकात्काश्यपे&amp;rsquo;&amp;rsquo; इति ढक् ॥ याज्ञवल्क्येति होवाच यदेव साक्षादपरोक्षाद्ब्रह्म य आत्मा सर्वान्तरस्तन्मे व्याचक्ष्वेति एष त आत्मा सर्वान्तरः कतमो याज्ञवल्क्य सर्वान्तरः ॥ पूर्ववदर्थः । यद्यपि प्रश्नोऽयमुषस्तेन कृत एव दत्तोत्तरश्च । निरुपाधिकसर्वप्राणिप्राणनहेतुत्व-निरङ्कुशसर्वान्तरत्वादस्य जीवव्यावृत्तिरपि सिद्धा । न दृष्टेर्द्रष्टारमित्यादिना दर्शनश्रवणादिकर्तुर्जीवस्य द्रष्टव्यत्वादिनिषेधमुखेन मुख्यब्रह्मत्वमपि प्रतिषिद्धम् । तथापि प्राणितृत्वस्य जाग्रदादिदशाविशेषे जीवेऽपि सम्भवाद्यत्किञ्चिद्देहाद्यपेक्षयान्तरे जीवे आपेक्षिकसर्वान्तरत्वसम्भवान्न दृष्टेर्द्रष्टारमित्यत्रापि दृष्टिव्यतिरिक्तद्रष्टुनिषेधपरत्वसम्भवेन ज्ञानस्वरूपजीवप्रतिपादकत्वसम्भवादुक्तधर्माणां परमात्मैकान्तिकत्वं निश्चेतुमसमर्थस्य कहोलस्य दृढतरेण व्यावर्त्तकधर्म्मेण जीवव्यावृत्तिनिश्चिकीर्षया पुनः प्रश्न उपपन्न इति द्रष्टव्यम् । अत एव &amp;ldquo;व्यतिहारो विशिंषन्ति हीतरवत्&amp;rsquo;&amp;rsquo; (ब्र.सू.3.3.52) इति सूत्रे व्यावर्त्तकधर्म्मभूयस्तया व्यावृत्तिबुद्ध्यतिशयार्थमेकविषयकं प्रश्नद्वयमित्युक्तं व्यासार्यैः । तदभिप्रायं जानन्नाह ॥योऽशनायापिपासे शोकं मोहं जरां मृत्युमत्येति ॥ अशनाया बुभुक्षा । पातुमिच्छा पिपासा । शोक इष्टानिष्टोभयवियोगसंयोगजः । मोहः कामादिजनितः अज्ञानं वा । जीवस्य कर्माधीनदेहसंसर्गितयाऽशनायाद्यनतीतत्वात्तद्व्यावृत्तिः सिध्यतीति भावः । यद्यपि मुक्तानां नित्यानां चाशनायाद्यतीतत्वमस्ति । तथापि तेषामशनायाद्यतीत्वस्य परमात्मसङ्कल्पायत्तत्वात्, अनन्यसङ्कल्पाधीनाशनायाद्यतीतत्वं परमात्मन एव । किञ्च प्रकृते बद्धजीवव्यावृत्तेरेव स त आत्मेति निर्दिष्टस्योपदेष्टव्यतया नित्यमुक्तव्यावर्त्तकधर्मानुक्तावपि न दोष इति द्रष्टव्यम् ॥एतं वै तमात्मानं विदित्वा ब्राह्मणाः पुत्रैषणायाश्च वित्तैषणायाश्च लोकैषणायाश्च व्युत्थायाथ भिक्षाचर्यं चरन्ति ॥तमेतं सर्वान्तरमशनायाद्यतीतं परमात्मानमनार्त्तं विदित्वा ब्राह्मणा इत्यनेन क्षत्रियादिव्यावृत्तिः । पुत्रैषणायाश्च । इषेः स्वार्थे ण्यन्तात् स्त्रियां &amp;lsquo;ण्यास-श्रन्थो युच्&amp;rsquo; (3.3.107) इति युच् । क्तिन्नपवादः । अण्यन्तात्तु इच्छेति निपातः । इषेः स्वार्थे णिच् छान्दसः । पुत्रैषणेत्यनेन जाया मे स्यात् प्रजायेयेति योक्ता सा गृह्यते । वित्तैषणायाश्चेत्यनेन वित्तं मे स्यादथ कर्म कुर्वीय इति योक्ता सा गृह्यते । लोकैषणायाश्चेत्यनेन जायाप्रजावित्तकर्मसाध्यसकललोकेच्छा गृह्यते । उक्तैषणात्रयाद्व्युत्थायेषणात्रयं हित्वा यथाविधि सन्न्यस्येति यावत् । अथानन्तरं देहयात्रार्थं भिक्षाटनं कुर्वन्तीत्यर्थः । इदं चोपलक्षणं सर्वसन्न्यासाश्रमधर्मानुष्ठानस्य । अत्र वाक्ये अप्राप्तत्वात्पारिव्राज्यं विधीयते ॥या ह्येव पुत्रैषणा सा वित्तैषणा ॥अवर्जनीयपरस्परसम्बन्धादिति भावः ॥ उभे ह्येते एषणे एव भवतः ॥ सर्वथा साध्यसाधनविषयकैषणाद्वयमेव पर्यवस्यतीति भावः ॥ तस्माद्ब्राह्मणः पाण्डित्यं निर्विद्य बाल्येन तिष्ठासेत् ॥ यस्माद्वैराग्यमावश्यकं तस्माद्ब्राह्मण अधीतवेद इत्यर्थः । ब्रह्माधीते ब्राह्मणः, जातिपरो वा । पाण्डित्यं निर्विद्य - ऊहापोहक्षमा धीः पण्डा, सास्य सञ्जातेति पण्डितः. तस्य कर्म पाण्डित्यम् - औपदेशिकार्थाधिगमरूपं विवेकं, निर्वेदविरक्तिफलकं निर्विद्य लब्ध्वा बाल्येन स्वमाहात्म्यानाविष्करणलक्षणबालस्वभावेन युक्तस्सन्ब्रह्मणि तिष्ठासेत् तन्निष्ठां लभेत । उपासीतेति यावत् ॥बाल्यं च पाण्डित्यं च निर्विद्याथ मुनिः ॥बाल्यपाण्डित्ये निर्विद्य लब्ध्वाऽऽलम्बनसंशीलनलक्षणमननशीलः स्यादित्यर्थः । ध्यानविच्छेददशायामप्यत्यन्तविषयोन्मुखत्वराहित्याय शुभाश्रयवस्तुसंशीलनं कर्त्तव्यमित्यर्थः ॥अमौनं च मौनं च निर्विद्याथ ब्राह्मणः ॥ अमौनं मौनादन्यत्पूर्वनिर्दिष्टबाल्यपाण्डित्यलक्षणं मौनं चालम्बनसंशीलनात्मकमौनं च निर्विद्याथ ब्राह्मणो ब्रह्मविद्भवति । लब्धनिदिध्यासनो भवतीत्यर्थः ॥स ब्राह्मणः केन स्याद्येन स्यात्तेनेदृश एव ॥ लब्धनिदिध्यासनो ब्रह्मविदुक्तोपायादन्येन केन स्यादिति प्रश्नः । उत्तरं येन स्यात्तेनेदृश एव येन मौनपर्यन्तेन ब्राह्मणः स्यादित्युक्तं तेनैवेदृशः स्यान्न केनाप्यन्येनोपायेन ॥अतोऽन्यदार्तम् ॥ अस्मात्परमात्मनः यदन्यत्प्राणिजातं तद्दुःखीत्यर्थः । ततो ह कहोलः कौषीतकेय उपरराम ॥ स्पष्टोऽर्थः।&lt;/li&gt;&#xA;&lt;/ol&gt;</description>
    </item>
    <item>
      <title>12 लिङ्गभूयस्त्वाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/12_lingabhUyastvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/12_lingabhUyastvAdhikaraNam/</guid>
      <description>&lt;ol start=&#34;39&#34;&gt;&#xA;&lt;li&gt;लिङ्गभूयस्त्वधिकरणंलिङ्गभूयस्त्वात्तद्धि बलीयस्तदपि (ब्र.सू.3.3.43)तैत्तिरीयके षष्ठप्रश्ने दशमानुवाके ॥ दह्रं विपाप्मं परवेश्मभूतं यत्पुण्डरीकं पुरमध्यसंस्थम् । तत्रापि दह्रं गगनं विशोकस्तस्मिन्यदन्तस्तदुपासितव्यम् ॥ अथ यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तराकाशस्तस्मिन्यदन्तस्तदन्वेष्टव्यमिति च्छान्दोग्योक्तरीत्योपास्यतया सन्निहितस्य परस्य ब्रह्मणः पुरभूतस्योपासकस्य शरीरस्य मध्ये संस्थितं दहरमल्पं विपाप्मं निरस्तपापं परमात्मनोऽवरवेश्मभूतं यद्धृदयपुण्डरीकं तत्रापि यदल्पं विशोकोपलक्षितापहतपाप्मत्वादिगुणकं गगनं गगनवदपरिच्छेद्यं ब्रह्म तस्मिन्नन्तश्च यत्तदुभयमप्युपासितव्यमित्यर्थः । अत्र वक्तव्यं छादोग्यप्रकाशिकायामुक्तं तत्रैव द्रष्टव्यम् । दहरविद्योपास्यदेवताविशेषः क इति जिज्ञासायां नारायणस्य तदुपास्यत्वं प्रतिपादयितुं सकलपरविद्योपास्यत्वौपयिकं महेश्वरत्वं नारायणस्य दर्शयति ॥यद्वेदादौ स्वरः प्रोक्तो वेदान्ते च प्रतिष्ठितः । तस्य प्रकृतिलीनस्य यः परः स महेश्वरः ॥&amp;ldquo;ब्रह्मणः प्रणवं कुर्य्यादादावन्ते च सर्वदा । स्रवत्यनोङ्कृतं ब्रह्म परस्ताच्च विशीर्यते&amp;rsquo;&amp;rsquo; इतिमानवस्मरणात् । वेदाद्यन्ते प्रतिष्ठितस्वरः प्रणवः । तस्य प्रकृतिरकारः समस्तशब्दमूलत्वादकारस्य । तत्र लीनत्वं तद्रूपतामापन्नत्वमोङ्कारस्येति यावत् । तस्य यः परः प्रतिपाद्यः इदं परस्तत्पर इत्यादौ परशब्दस्य वाच्ये प्रयोगदर्शनात् &amp;ldquo;अकारेणोच्यते विष्णुः सर्वलोकेश्वरो हरिः&amp;rsquo;&amp;rsquo; &amp;ldquo;अकारो विष्णुवाचकः&amp;rsquo;&amp;rsquo; इति श्रुतिस्मृतिभ्यामकारवाच्यो विष्णुः स एव महानीश्वर इत्यर्थः । (दशमोनुवाकः) पूर्वस्मिन्ननुवाके दहरविद्योपास्यो नारायण एवेत्युक्तम् । अधुना तु परविद्याप्रकरणेषु शिवशम्भुपरब्रह्मपरञ्ज्योतिःपरतत्त्वपरमात्मादिशब्द निर्दिष्टवस्तुनो नारायणत्वं प्रतिपाद्यते ॥सहस्रशीर्षं देवं विश्वाक्षं विश्वशम्भुवम् । विश्वं नारायणं देवमक्षरं परमं प्रभुम् । विश्वतः परमं नित्यं विश्वं नारायणँ हरिम् । विश्वमेवेदं पुरुषस्तद्विश्वमुपजीवति । पतिं विश्वस्यात्मेश्वरँ शाश्वतं शिवमच्युतम् । नारायणं महाज्ञेयं विश्वात्मानं परायणम् । नारायणपरं ब्रह्म तत्त्वं नारायणः परः । नारायणपरो ज्योतिरात्मा नारायणः परः । यच्च किञ्चिज्जगत्यस्मिन्दृश्यते श्रूयतेऽपि वा । अन्तर्बहिश्च तत्सर्वं व्याप्य नारायणः स्थितः । अनन्तमव्ययं कविँ समुद्रेऽन्तं विश्वशम्भुवम् ॥लिङ्गभूयस्त्वाऽधिकरणे (ब्र.सू.3.3.43) भगवता भाष्यकृता न च सहस्रशीर्षमित्यादि द्वितीयानिर्देशेन पूर्वानुवाकोदितोपासिना सम्बन्धः शङ्कनीयः । तस्मिन्यदन्तस्तदुपासितव्यमित्युपासिगतेन कृत्प्रत्ययेनोपास्यस्य कर्मणोऽभिहितत्वादुपास्ये द्वितीयानुपपत्तेः । विश्वमेवेदं पुरुषस्तत्त्वं नारायण इत्यादिप्रथमानिर्देशाच्च प्रथमार्थे द्वितीया वेदितव्या । अतंर्बहिश्च तत्सर्वं व्याप्य नारायणः स्थितः । नीवारशूकवत्तन्वी पीताभा स्यात्तनूणूपमा । तस्याश्शिखाया मध्ये परमात्मा व्यवस्थितः । स ब्रह्मा (ह्म) स शिवः सेन्द्रः सोऽक्षरः परमः स्वराडिति निर्देशैः सर्वस्मात्परो नारायण एव सर्वत्रोपास्य इति निर्णीयमानत्वात्प्रथमार्थे द्वितीयेति निश्चीयत इति भाषितम् । व्यासार्यैरपि द्वितीयान्तपदस्वारस्यानुरोधे तु विद्यादुपासीतेति विधिपदाध्याहारः । प्रथमान्तपदस्वारस्यानुरोधे तु नाध्याहारः । सहस्रशीर्षमित्यादिद्वितीयाया येनावृतं खं च दिवं महीं चेतिवत्प्रथमाश्रयणमात्रमिति वर्णितम् । विश्वाक्षत्वं सर्वविषयकसाक्षात्कारवत्त्वम् । विश्वशम्भुत्वं सकलजगत्क्षेमकरत्वम् । ननु विश्वं नारायणमित्यभेदनिर्देशः कथमित्याशङ्क्योक्तं विश्वमेवेदं पुरुषस्तद्विश्वमुपजीवतीति । विश्वेनात्मतयोपजीव्यतया विश्वत्वं न तु स्वरूपेणेत्यभिप्रायः । नारायणपरं ब्रह्मेत्यत्र नारायणात्परं ब्रह्मेति नार्थः शङ्कनीयः । पूर्वापरविरोधात् । नारायणः परं ब्रह्मेति महोपनिषदि स्फुटमावेदनात् । समुद्रे अन्तः स्थानं यस्य समुद्रेऽन्तः । सप्तम्यास्तत्पुरुषे कृति बहुलमित्यलुक् । &amp;ldquo;अन्तः समाप्तौ स्थाने च निर्णयेऽभ्यन्तरेऽपि चे&amp;rsquo;&amp;lsquo;ति नैघण्टुकाः । इतरत्स्पष्टम् । ननु सहस्रशीर्षमित्यादिद्वितीयाया येनावृतं खं च दिवं महीं चेतिवत् प्रथमाश्रयणे तस्मिन्यदन्तस्तदुपासितव्यमिति प्रकृतदहरविद्योपास्यनिश्चायकत्वमेव युक्तम् । पद्मकोशप्रतीकाशमित्यस्मिन्ननुवाके दहरविद्याप्रत्यभिज्ञानात् प्रकृतहान्यनौचित्यादिति पूर्वपक्षे प्राप्ते उच्यते - &amp;ldquo;लिङ्गभूयस्त्वात्तद्धि बलीयस्तदपि&amp;rsquo;&amp;rsquo; यद्यपि दहरविद्या प्रकृता तदेकवाक्यत्वं च युक्तम् । तथापि सकलपरविद्योपास्यनिर्द्धारणत्वे बहूनि लिङ्गान्युपलभ्यन्ते तत्तत्परविद्यावाक्यगतानि परब्रह्मपरतत्त्वादिपदरूपाणि चिह्नानीह वाक्ये दृश्यन्ते । यदि प्रकृतविद्योपास्यदेवताविशेषसमर्पकमिदं वाक्यजातं स्यात् परब्रह्मपरतत्त्वादिप्रयोगो नारायणपदावृत्तिश्च न स्यात् । एकेन नारायणपदेनैव समीहितसिद्धेः, अतः परब्रह्मादिपदवाच्यस्य नारायणत्वविधानायैवायं संरम्भः । शिवश्च नारायणः शक्रश्च नारायणः परतत्त्वमपि नारायण इति वाक्यभेदोऽपि न दोषाय । तच्च लिङ्गं प्रकरणाद्बलीयः । तदुक्तं पूर्वकाण्डे । &amp;ldquo;श्रुतिलिङ्गवाक्यप्रकरणस्थानसमाख्यानां समवाये परदौर्बल्यमर्थविप्रकर्षात्&amp;rsquo;&amp;rsquo; इति । न च सकलपरविद्योपास्यनिश्चायकत्वे पद्मकोशप्रतीकाशमिति दहरविद्योपास्यविशेषेणोपसंहारो न युक्त इति वाच्यम् । ऐतदात्म्यमिदं सर्वमिति सामान्येन निर्द्दिष्टस्य तत्त्वमसीति विशेषे उपसंहारवत्सकलपरविद्योपास्यतयाभिहितस्य नारायणस्य प्रकृतदहरविद्योपास्यतयोपसंहारे दोषाभावादिति स्थितम् ॥&lt;/li&gt;&#xA;&lt;/ol&gt;</description>
    </item>
    <item>
      <title>13 पूर्वविकल्पाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/13_pUrvavikalpAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/13_pUrvavikalpAdhikaraNam/</guid>
      <description>&lt;ol start=&#34;40&#34;&gt;&#xA;&lt;li&gt;पूर्वविकल्पाधिकरणम्पूर्वविकल्पः प्रकरणात्स्यात्क्रियामानसवत् (ब्र.सू.3.3.44)बृहदारण्यके वाजसनेयके अग्निरहस्ये ॥ तत् षट्त्रिंशतं सहस्राण्यपश्यदात्मनोऽग्नीनर्कान्मनोमयान्मनश्चितः ॥तन्मन एव षट्त्रिंशत्सहस्रदिनात्मकपुरुषायुषान्तर्गतैकैकदिनप्रभवमानसवृत्तिसङ्धानग्नित्व-दृष्ट्योपास्यमानान्मनश्चितः आत्मनःसम्बन्धिनः । अत एव अर्कान् अर्चनीयान्मनोमयान्मनोनिष्पाद्यानपश्यदित्यर्थः । कर्मण्यग्न्याख्यायामिति मनश्चीयत इत्यर्थे श्येनचिदादिशब्दवदसौ क्विबन्तो निष्पन्नः मनश्चितो नामाग्नीनित्यर्थः ॥तेषु मनसैवाऽऽधीयन्त मनसाऽचीयन्त मनसैषु ग्रहा अगृह्यन्त मनसाऽस्तुवन्मनसाऽशंसन् ॥एषु मनश्चिदाद्यग्निषु उपयुक्तान्याधानचयनग्रहणस्तोत्रशस्त्राण्यपि मनोनिष्पाद्यान्येवेत्यर्थः । न च सर्वेषां मनोव्यापाराणामग्नित्वदृष्ट्या क्रोडीकृतत्वादाधानचयनग्रहणस्तोत्र शस्त्रादिदृष्टिविषयो व्यापारो नास्तीति शङ्क्यम् । केषाञ्चिद्व्यापाराणामग्नित्वदृष्ट्या क्रोडीकारस्य केषाञ्चित्तदुपयोग्याधानचयनस्तोत्रादिव्यापारत्वेन क्रोडीकारत्वसम्भवान्नानुपपत्तिः ॥यत्किञ्च यज्ञे कर्म क्रियते यत्किञ्च यज्ञीयं कर्म मनसैव ॥ तेषु मनोमयेषु मनश्चित्सु मनसैव मनोमयमक्रियतेत्यर्थः ॥ तद्यत्किञ्चेमानि भूतानि मनसा सङ्कल्पयन्ति तेषामेव सा कृतिः ॥तत्तस्माल्लोके सर्वैर्भूतैः क्रियमाणा मनोव्यापारास्सर्वेप्येतन्निष्पाद्यमानानां विद्यामयानां मनश्चितां निष्पादकव्यापारा इत्यर्थः । मनोव्यापारत्वावच्छिन्नेषु सर्वेषु क्रियमाणाया अग्नित्वदृष्टेः सकलमनोव्यापाराश्रिततया सर्वेषां मनोव्यापाराणां स्वाध्यस्ताग्निनिष्पादकत्वादिति भावः । तदेतदाह ॥तान्येवादधति तां श्चिन्वन्ति तेषु ग्रहान् गृह्णन्ति तेषु स्तुवते तेषु शंसन्ति ॥सर्वाणि भूतानि विदुषा सम्पाद्येषु मनश्चित्स्वग्निषूपयुक्तान्याधानचयनग्रहणस्तोत्रशस्त्राणि निष्पादयन्तीत्यर्थः ॥एतावती वै मनसो विभूतिरेतावती सृष्टिरेतावन्मनो मनस एतेऽग्नयः ॥तदधीनास्तत्कार्यभूताः । एतादृशमाहात्म्यशालि मन इत्यर्थः ॥ षट्त्रिंशत्सहस्राणि ह्यग्नयोऽर्कास्तेषामेकैक एव तावान्यावानसौ पूर्वः ॥ षट्त्रिंशत्सहस्रसङ्ख्याकानामर्चनीयानामग्नीनामेषां मध्ये एकैकोऽप्यग्निः पूर्वोक्तेष्टकचिताग्निसदृश इत्यर्थः । इष्टकचितस्याग्नेः स्वाङ्गिभूतक्रतुद्वारेण यत्फलं तदेव मनश्चिदादीनामपि विद्यामयक्रतुद्वारेण फलमित्यर्थः । एवमुत्तरत्रापि । वाक्चितो वागिन्द्रियव्यापाराः । कर्मचितः वागिन्द्रियातिरिक्तकर्मेन्द्रियव्यापाराः । अग्निचितो जाठराग्निव्यापाराः ॥ते हैते विद्याचित एव ॥ ते एते मनश्चिदादयः सर्वेऽपि विद्याचितः विद्यार्थाश्चित इत्यर्थः । नतु मनश्चिदादीनामेव विद्यारूपचित्त्वं बोध्यते । तस्य सिद्धत्वेन विद्याचित एवेत्यवधारणवैयर्थ्यप्रसङ्गात् । अतो विद्याचित एवेत्यस्य विद्यामयमानसग्रहादेः क्रियामयद्वादशाहादिक्रत्वर्थत्ववद्विद्यामयस्य मनश्चिदादेः प्रसक्तस्य क्रियामयक्रत्वर्थत्वस्य प्रतिषेधार्थत्वमेव ॥तान्हैतानेवंविदे सर्वदा सर्वाणि भूतानि विचिन्वन्त्यपि स्वपते ॥ एवंविदे विद्यामयक्रतुमते जाग्रते स्वपते च सर्वदा तानेतानग्नीन्विचिन्वन्तीत्यर्थः । सार्वकालिकसर्वभूतकर्तृकमनोव्यापाराः अग्नित्वदृष्टिविशिष्टविद्यावत्पुरुषशेषभूताश्चयनरूपा एवासन्नित्यर्थः । अत्र सर्वभूतकर्तृकसर्वकालव्यापिमनोव्यापाररूपाग्नेः परिमितकालकर्तृक क्रियामयक्रत्वनुप्रवेशासामर्थ्यान्मनश्चिद्रूपोऽग्निर्मानसग्रहवन्नक्रियामयक्रत्वनुप्रवेशी । अपितु विद्यामयक्रत्वनुप्रवेशीति द्रष्टव्यम् । ते हैते विद्याचित एवेत्येतद्वाक्यं विवृणोति ॥विद्यया हैवैते एवंविदश्चिता भवन्ति ॥एवंविदः पुरुषस्य विद्यया विद्यामयेन क्रतुना सम्बद्धा मनश्चिदादयः चिता भवन्तीत्यर्थ इति भगवता भाष्यकृतोक्तम् । अत्र विद्ययेति प्रयोजनतया हेतौ । विद्यार्थं चिता इत्यर्थ इति व्यासार्यैर्व्याख्यातं च । अत्र विद्यया हैवैत इति वाक्यस्य ते हैते विद्याचित एवेति वाक्यविवरणरूपत्वस्य भाष्य एवाविष्कृतत्वाद्विद्याचित एवेत्यस्यापि विद्यार्था इति पूर्वोक्त एवार्थ इति । इत्यग्निरहस्यप्रकाशिकायां प्रथमं ब्राह्मणम् ॥अग्निलोकम्पृणाविषयाण्युपासनान्युपदिश्यन्ते ॥ अयं वाव लोक एषोऽग्निश्चितः ॥ अस्मिल्ँलोके चित्यग्निदृष्टिः कर्तव्या ॥तस्याप एव परिश्रिताः ॥ समुद्रजले अश्मन्नूर्जमिति परिषिञ्चतीति विहिताग्निपरिषेचनबुद्धिः कर्तव्या ॥ मनुष्या यजुष्मत्य इष्टकाः ॥मनुष्येषु यजुर्मन्त्रोपधेये इष्टकाबुद्धिः कार्या ॥ पशवः सूददोहाः ॥ पशुषु सूददोहमन्त्रोपधेये इष्टकाबुद्धिः कार्या ॥ ओषधयश्च वनस्पतयश्च पुरीषम् ॥ओषधिवनस्पतिष्विष्टकासन्धिच्छादनार्थगोमयबुद्धिः कार्या ॥आहुतयः समिधः ॥ स्पष्टोऽर्थः ॥ अग्निर्लोकम्पृणा ॥भूततृतीयाग्नौ लोकं पृण छिद्रं पृणेति मन्त्रोपधेयशर्कराबुद्धिः कार्या । पृण प्रीणन इत्यस्मात्तौदादिकाल्लोकं पृणतीत्यर्थे मूलविभुजादित्वात्कप्रत्यये लोकस्य पृणे मुम्वक्तव्य इति मुमागमे स्त्रीत्वाट्टापि लोकम्पृणेति रूपसिद्धिः ॥स यो हैतदेव वेद लोकम्पृणाम् ॥एवमग्नौ लोकं पृणादृष्टिं यः करोति ॥ एनं भूतमेतत्सर्वमभिसम्पद्यते ॥ एनं विद्वांसं सर्वाणि भूतान्याश्रयन्तीत्यर्थः ॥ तद्वा एतत्सर्वमग्निमेवाभिसम्पद्यते स यो है तदेवं वेद लोकम्पृणाम् ॥ एवमुक्तप्रकारेणैतदग्निमेतमग्निम् । लिङ्गव्यत्ययच्छान्दसः । लोकं पृणां यो वेद । एनं भूतमेतत्सर्वमभिसम्पद्यते ॥ एनं विद्वांसमेतत्सर्वमभिसम्पद्यते । शेषभूततयाऽऽश्रयतीत्यर्थः ॥&lt;/li&gt;&#xA;&lt;/ol&gt;</description>
    </item>
    <item>
      <title>14 यथाश्रयभावाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/14_yathAshrayabhAvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/3/3/14_yathAshrayabhAvAdhikaraNam/</guid>
      <description>&lt;ol start=&#34;41&#34;&gt;&#xA;&lt;li&gt;यथाश्रयभावाधिकरणंसमाहारात् (ब्र.सू.3.3.61)छान्दोग्ये प्रथमप्रपाठके पञ्चमखण्डे ॥ अथ खलु य उद्गीथः स प्रणवो यः प्रणवः स उद्गीथ इति होतृषदनाद्धैवापि दुरुद्गीथमनुसमाहरति ॥अपि दुरुद्गीथं वेदनहीनमप्युद्गीथमित्यर्थः । होतृषदनात् होतृकर्तृकोद्गीथ प्रणवैक्यज्ञानादित्यर्थः । होतृषदनेत्यत्र पूर्वपदादिति षत्वम् । अयं भावः । उद्गीथप्रणवैकत्वविज्ञानं होत्रापि कर्त्तव्यमुद्गात्रापि कर्तव्यं, प्रणवे होतुरुद्गीथ उद्गातुश्च कर्तृत्वात् । तत्रोद्गातुरेतादृशैकत्वविज्ञानाभावेन दोषयुक्तमप्युद्गात्रा प्रयुज्यमानमुद्गीथं होता स्वीयोद्गीथप्रणवैकत्वविज्ञानमाहात्म्यादनुसमाहरति समादधात्यदुष्टं करोतीत्यर्थः ॥&lt;/li&gt;&#xA;&lt;/ol&gt;</description>
    </item>
  </channel>
</rss>
