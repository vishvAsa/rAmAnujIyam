<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/</link>
    <description>Recent content in &#43;२ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/index.xml" rel="self" type="application/rss+xml" />
    <item>
      <title>11 सर्वत्रप्रसिद्ध्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/11_sarvatraprasiddhyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/11_sarvatraprasiddhyadhikaraNam/</guid>
      <description>&lt;ol start=&#34;10&#34;&gt;&#xA;&lt;li&gt;सर्वत्र प्रसिद्ध्यधिकरणम् 1.सर्वत्र प्रसिद्धोपदेशात् (ब्र.सू.1.2.1)छान्दोग्ये तृतीयाध्याये चतुर्दशखण्डोपक्रमे शाण्डिल्यविद्या प्रस्तूयते । सर्वङ्खल्विदं ब्रह्म तज्जलानिति शान्त उपासीत ॥ जायते इति जम् । लीयते इति लम् ॥ जलशब्दौ डप्रत्ययान्तौ । अनितीति अन् । अनिति जीवतीत्यर्थः । क्विबन्तो विजन्तोवा यंशब्दः । तस्यजलान् तज्जलान् इतिशब्दोहेत्वर्थः । सर्वशब्दः सर्वशरीरकपरः । इदमित्येतत् ब्रह्मणः सर्वस्य वा विशेषणम् । अतश्च तज्जत्वात्तल्लत्वात्तदन्तवात्सर्वात्मकं ब्रह्मेति शान्तः सन्नुपासीतेत्यर्थः । अत्र तज्जत्वतल्लत्वे स्थूलचिदचिच्छरीरकब्रह्मगते । उपादानोपादेयभावस्याभिन्ननिष्ठत्वात् । तदनत्वरूपं नियाम्यत्वन्न ब्रह्मगतम् । ब्रह्मणस्तदसम्भवात् । अपितु चिदचिन्मात्रगतमितिद्रष्टव्यम्। भगवता भाष्यकृता &amp;ldquo;सर्वं खल्विदं ब्रह्म तज्जलानिति शान्त उपासीतेति सर्वोत्पत्तिस्थितिप्रलयकारणत्वेन सर्वस्यात्मतयाऽनुप्रवेशकृतजीवयितृत्वेन च सर्वात्मकं ब्रह्मोपासीतेत्युपासनं विधाय&amp;rsquo;&amp;rsquo; इति भाषितम् । व्यासार्यैश्च &amp;ldquo;ब्रह्मात्मकत्वं सर्वस्यशास्त्रादवगम्य-सर्वभूतात्मके तात जगन्नाथे जगन्मये परमात्मनि। गोविन्दे मित्रामित्रकथाकुतः । इत्युक्तरीत्या रागद्वेषादिरहितः सन् वक्ष्यमाणगुणकं ब्रह्मोपासीतेत्यर्थ इति&amp;rsquo;&amp;rsquo; उक्तम् । वक्ष्यमाणगुणकं ब्रह्मेति वदतां व्यासाचार्याणामयमाशयः । सर्वं खल्विति वाक्योक्तं सार्वात्म्यं तु नोपास्यगुणतया विवक्षितम् । उत्पत्तिशिष्टसार्वात्म्य गुणावरुद्धे मनोमयत्वादि वक्ष्यमाणगुणविधानानुपपत्तिप्रसङ्गात् । नचोपासनोत्पत्तिवाक्य श्रुतस्य सार्वात्म्यस्याविवक्षा कथमभ्युपगन्तव्येति वाच्यम् । सर्वं खल्विदं ब्रह्म तज्जलानित्यन्तस्यवाक्यस्य खलु शब्दकृतेन प्रसिद्धवन्निर्देशेन शान्त उपासीतेत्यनेनैकवाक्यत्वस्य निवारितत्वात् । नह्युपासीत खल्विति वचनव्यक्तिर्घटते । अतः सार्वात्म्यस्योपासनोत्पत्तिवाक्यश्रुतत्वाभावेन शान्तउपासीतेति वाक्ये उपास्याकाङ्क्षायां पूर्ववाक्यप्रतिपन्नस्य ब्रह्मरूपधर्मिमात्रस्यैवोपास्यतयान्वयः । नतु सार्वात्म्यविशिष्टस्य । ततश्चोत्पत्तिशिष्टसार्वात्म्यानवरोधात् न वक्ष्यमाणमनोमयत्वादि गुणानन्वयशङ्का । सर्वात्मकं ब्रह्मोपासीतेति तदर्थनिर्देशकभाष्येऽपि सर्वात्मकत्वं नोपास्यतया निर्दिष्टम् अपि तूपास्यस्य ब्रह्मणः स्वरूपकथनमात्रपरमित्येतत्सर्वं तैः कण्ठत एव वर्णितं च । ननु ब्रह्मात्मकत्वं सर्वस्य शास्त्रादेवावगत्य रागद्वेषादिरहितः सन्वक्ष्यमाणगुणकं ब्रह्मोपासीतेति व्यासाचार्यैरेवोक्तत्वात्तदेकवाक्यत्वसम्भवे तज्जलानित्यस्य पृथग्वाक्यत्वकल्पनाऽयोगात्, सार्वात्म्यगुणाविरोधिनामन्वयेदोषाभावाच्च सार्वात्म्यस्योत्पत्तिवाक्यविहितत्वेऽपिमनोमयत्वादीनामुत्पत्तिशिष्ट वाक्यभेदकल्पनं वा शाण्डिल्यविद्यायां सार्वात्म्यस्यानुपास्यत्व कल्पनं वा व्यर्थमिति चेन्न । उपासीतेत्यनेन वाक्यैकवाक्यत्वाभ्युपगमेऽपि पदैकवाक्यत्वनिरा करणे दोषाभावात् । शान्तिहेतुतयान्वितस्य सार्वात्म्यस्योपास्यगुणत्वे प्रमाणाभावादिति व्यासाचार्याभिप्रायात् । ननु ब्रह्मणः सर्वात्मकत्वाद्यत्र क्वचित् क्रियमाणस्यापि द्वेषादेरात्मद्वेषपर्यवसन्नत्वेनायुक्तत्वाच्छान्तः सन्नुपासीतेत्युक्ते ब्रह्मोपासीतेति कथमवगम्यते सर्वं खल्विदं ब्रह्मेत्यस्य शमविध्यर्थवादभूतस्योपास्यसमर्पकत्वाभावादिति चेत्सत्यम् । शमविध्यर्थतया निर्दिष्टस्यापि ब्रह्मणः उपास्याकाङ्क्षापूरकत्वस्यापि सम्भवात् । अन्यार्थतयापि स्ववाक्यनिर्दिष्टं ब्रह्म विहायोपास्यान्तरकल्पनस्यानुचितत्वात् । &amp;ldquo;मूलतः शाखां परिवास्योपवेषं करोती&amp;rsquo;&amp;lsquo;त्यत्रमूलतः इत्यस्य शाखापरिवासने अपादानतयान्वितस्याप्याकाक्षावशेनोपवेशङ्करोतीत्यनेनाप्यन्वयाभ्युपगमादिति द्रष्टव्यम् ॥ विहितमुपासनं स्तौति ॥ अथ खलु क्रतुमयः पुरुषो यथाक्रतुरस्मिल्लोङ्के पुरुषो भवति तथेतः प्रेत्य भवति ॥ तं यथायथोपासते तथैव भवतीति श्रुत्यन्तरादिह लोके पुरुषो यथोपासनस्तथैवेतः प्रेत्यामुष्मिल्लोङ्के भवति । ततोऽयम्पुरुषः क्रतुमयः क्रतुप्रधानः उपासनप्रधान इत्यर्थः । तत श्चोपासनस्यैव हिततमत्वात्तत्सर्वदानुष्ठेयमित्यर्थः ॥ एवं विहितं ब्रह्मोपासनं मनोमयत्वादिगुणान्तरविधानायानुवदति ॥ स क्रतुं कुर्वीत ॥ स पुरुषः क्रतुं ब्रह्मोपासनं कुर्वीतेत्यर्थः ॥ 1॥ मनोमयः प्राणशरीरो भारूपः सत्यसङ्कल्पः आकाशात्मा ॥ मनोमयः परिशुद्धमनोमात्रग्राह्यः विवेकादिसाधनसप्तकानुगृहीत परमात्मोपासन निर्मलीकृतमनोमात्रग्राह्यइत्यर्थः । प्राणशरीरः -जगति सर्वेषां प्राणानां धारकः प्राणो यस्य शरीरम् आधेयं विधेयं शेषभूतं च स प्राणशरीरः । आधेयत्वविधेयत्वशेषत्वानामेव शरीरशब्दप्रवृत्तिनिमित्तत्वात् । भारूपः भास्वररूपः । &amp;ldquo;आदित्यवर्णन्तमसः परस्तात्&amp;rsquo;&amp;rsquo; (पुरुष सूक्तं तै.आ.3)&amp;ldquo;पश्यते रुक्मवर्णम्&amp;rsquo;&amp;rsquo;(मुण्ड 3.3) इत्यादिवाक्यप्रतिपन्नाप्राकृतस्वा साधारण निरतिशयकल्याणगुणगण निरतिशयदीप्तियुक्त विग्रहशालीत्यर्थः । सत्यसङ्कल्पोऽप्रतिहत सङ्कल्पः । आकाशात्मा -आकाशवत्सूक्ष्मरूपः । सकलेतरकारणभूतस्याव्याकृताकाशस्यात्मभूत इति वाऽकाशात्मा । स्वयं च प्रकाशते अन्यान्प्रकाशयतीति वा आकाशात्मा । सर्वकर्मा ॥ क्रियते इति कर्म । सर्वं जगद्यस्य कर्मासौ सर्वकर्मा । सर्वा वा क्रिया यस्यासौ सर्वकर्मा । सर्वकामः ॥ काम्यन्त इति कामाः भोग्यभोगोपकरणभोगस्थानादयः । ते परिशुद्धास्तस्य सन्तीत्यर्थः ॥ सर्वगन्धः सर्वरसः ॥ अशब्दमस्पर्शमित्यादिना प्राकृतगन्धादिनिषेधात् । अप्राकृताः स्वासाधारणाः निरवद्या निरतिशयाः कल्याणाः स्वभोग्यभूताःः सर्वविधा गन्धरसास्तस्य सन्तीत्यर्थः । सर्वमिदमभ्यात्तः ॥ उक्तं सर्वमिदं कल्याणगुणजातमभ्यात्तः स्वीकृतवान् । &amp;ldquo;भुक्ता ब्राह्मणा&amp;rsquo;&amp;rsquo; इतिवत्कर्तरि क्तः । अर्शाद्यजन्तो वा ॥ अवाकी ॥ वाक उक्तिः । सोऽस्य नास्तीत्यवाकी । कुत इत्यत्राह ॥ अनादरः ॥ अवाप्तसमस्तकामत्वेनादर्तव्याभावादादररहितः । अत एव अवाकी परिपूर्णैश्वर्यत्वाद् ब्रह्मादिस्तम्बपर्यन्तं निखिलं जगत्तृणीकृत्य जोषमासीन इत्यर्थः ॥ 2॥ एष म आत्मान्तर्हृदये अणीयान् व्रीहेर्वा यवाद्वा सर्षपाद्वा श्यामाकाद्वा श्यामाकतण्डुलाद्वा ॥ मदीये हृदये व्रीह्याद्यपेक्षयाणुत्वेनात्मत्वेन परमात्मोपासनार्थमवस्थित इत्यर्थः । तथानुसन्धानं कर्तव्यमिति भावः ॥ अन्तर्हृदयेऽवस्थितस्योपास्यमानस्य प्राप्याकारमनुसन्धेयं निर्दिशति ॥ एष म आत्मान्तर्हृदयेज्यायान्पृथिव्या ज्यायानन्तरिक्षाज्ज्यायान्दिवो ज्याया नेभ्यो लोकेभ्यः सर्वकर्मा सर्वकामः सर्वगन्धः सर्वरसः सर्वमिदमभ्यात्तोऽवाक्यनादरः ॥ उक्तोऽर्थः । एवं भूतं परब्रह्मपरमकारुण्येनास्मदुज्जिजीविषयास्मद्धृदये सन्निहितमित्यनु सन्धातव्यमित्याह । एष म आत्मान्तर्हृतये एतद्ब्रह्म ॥ यथोपासनमीदृशं परमात्मानम् &amp;ldquo;अस्माच्छरीरात्समुत्थाय परं ज्योतिरुपसपद्य स्वेन रूपेणाभि निष्पद्यते&amp;rsquo;&amp;rsquo; (छा.8.3.4) इत्युक्तरीत्या देशविशेषविशिष्टं प्राप्तास्मीति निश्चयरूप मनुसन्धानं कर्तव्यमित्याह । एतमितः प्रेत्याभिसम्भवितास्मीति ॥ अत्रेतीत्यस्य स क्रतुं कुर्वीतेत्यनेनान्वयः । मनोमयः प्राणशरीरइत्यारभ्यैतमितः प्रेत्याभिसम्भवितास्मीत्येतत्पर्यन्तोऽनुसन्धानप्रकारः । अत्र चेतिशब्दनिर्दिष्टो मनोमयत्वादिगुणगतः क्रमविशेष एक एव विधीयते । मनोमयत्वाद्युपास्यगुणानां त्वाक्षेपतो विधानं पृष्ठगतसर्वता विधानादिवत्पृष्ठानाम् । ततश्च प्राप्तानुवादेन मनोमयत्वाद्यनेकगुणविधाने वाक्यभेद इति शङ्का प्रत्युक्ता । यद्वा विधेयानां बहुत्वेऽपि क्रमरूपविधेयतावच्छेदकैक्यान्न वाक्यभेदः । यदग्नयेच प्रजापतये चेति वाक्ये देवतात्वरूपविधेयतावच्छेदकैक्येन वाक्यभेदस्य तान्त्रिकैः परिहृतत्वात् । केचित्तु प्राप्तोपासनानुवादेनाभ्युदयेष्टिवाक्यवत्प्रयोगाविधित्वसभवान्नवाक्यभेद इति वदन्ति । एवं विध प्राप्यप्राप्तिनिश्चयोपेतस्योपासकस्य प्राप्तौ न संशयोऽस्तीत्युपसंहरति ॥ यस्य स्यादद्धा न विचिकित्सास्ति ॥ अत्रेतिशब्दोऽध्याहर्तव्यः । अभिसम्भवितास्मीति शब्दस्य क्रमवाचकस्यैव &amp;ldquo;काकाक्षि गोलक&amp;rsquo;&amp;lsquo;न्यायेन वाऽन्वयः । उक्तप्रकारेण यस्योपासकस्य अद्धा निश्चयोऽस्ति तस्य प्राप्तौ वि चिकित्सा संशयो नास्ति । उक्तार्थस्य श्रद्धेयत्वसिद्ध्यै वक्तुराप्तिं दर्शयति ॥ इति ह स्माह शाण्डिल्यः शाण्डिल्यः ॥ इति चतुर्दशः खण्डः ॥&lt;/li&gt;&#xA;&lt;/ol&gt;</description>
    </item>
    <item>
      <title>12 अत्त्रधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/12_attradhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/12_attradhikaraNam/</guid>
      <description>&lt;p&gt;11.अत्त्रधिकरणम् 2अत्ता चराचरग्रहणात् ॥ (ब्र.सू.1.2.9)प्रकरणाच्च ॥ (ब्र.सू.1.2.10.)गुहां प्रविष्टावात्मानौ हि तर्द्दर्शनात् ॥ (ब्र.सू.1.2.11)विशेषणाच्च ॥ (ब्र.सू.1.2.12)शब्दादेव प्रमितः ॥ (ब्र.सू.1.3.33)कम्पनात् ॥ (ब्र.सू. 1.3.40)ज्योतिर्दर्शनात् ॥ (ब्र.सू.1.3.41)आनुमानिकमप्येकेषामिति चेन्न शरीररूपकविन्यस्तगृहीतेर्दर्शयति च ॥ (ब्र.सू.1.4.1)वदतीति चेन्न प्राज्ञो हि प्रकरणात् ॥ (ब्र.सू.1.4.5)त्रयाणामेव चैवमुपन्यासः प्रश्नश्च । (ब्र.सू.1.4.6)इत्येवमादिसूत्रविषयवाक्यार्थप्रदर्शनाय कठवल्ली प्रायेण व्याख्यायते ॥ उशन् हवै वाजश्रवसः सर्ववेदसं ददौ ॥ उशन् कामयमानः । वशकान्तावित्यस्माच्छतरि &amp;ldquo;ग्रहिज्या (अष्टा.6.1.16) इत्यादिना सम्प्रसारणम् । ह वै इति वृत्तार्थस्मरणार्थौ निपातौ । फलमिति शेषः । वाजश्रवसः । वाजेनान्नेन दानादिकर्मभूतेन श्रवःकीर्तिर्यस्य स वाजश्रवाः । तस्यापत्यं वाजश्रवसः । रूढिर्वा वाजश्रवस इति । स किल ऋषिः विश्वजिता सर्वस्वदक्षिणेन यजमानः तस्मिन् क्रतौ सर्ववेदसं सर्वस्वं ददौदत्तवानित्यर्थः । उशन्नित्यनेन कर्मणः काम्यत्वावगमाद्दक्षिणासाद्गुण्यमावश्यकमिति सूच्यते । तस्य ह नचिकेता नाम पुत्र आस ॥ आस बभूव &amp;ldquo;छन्दस्युभयथा ॥ (अष्टा.3.4.117) इति लिटः सार्वधातुकत्वात् स्वस्तये तार्क्ष्य मितिवदस्तेर्भूभावाभावः ॥ तँ ह कुमारं सन्तं दक्षिणासु नीयमानासु श्रद्धाविवेश ॥ कुमारं सन्तं बालमेव सन्तमृत्विग्म्यो दक्षिणासु नीयमानासु श्रद्धा आस्तिक्यबुद्धिः पितृहितकामप्रयुक्ता आविवेश आविष्टवती । श्रद्धाप्रकारमेव दर्शयति ॥ पीतादेका जग्धतृणा दुग्धदोहा निरिन्द्रियाः ॥ पीतमुदकं याभिस्ताः पीतोदकाः । जग्धं भक्षितं तृणं याभिस्ता जग्धतृणाः । दुग्धो दोहा याभिस्ता दुग्धदोहाः । निरिन्द्रियाः अप्रजननसमर्थाः । जीर्णा निष्फला इति यावत् ॥ अनन्दा नाम ये लोकास्तान्स गच्छति ता ददत् । या एवम्भूता गावस्ता ऋुत्विग्म्यो दक्षिणाबुद्ध्या ददत् -प्रयच्छन् अनन्दा -असुखा ये शास्त्रप्रसिद्धा लोकाः सन्ति नाम खलुतान् स यजमानो गच्छति एवममन्यतेत्यर्थः ॥ स होवाच पितरं तत कस्मै मां दास्यसीति द्वितीयं तृतीयम् ॥ दीयमानदक्षिणावैगुण्यं मन्यमानो नचिकेताः स्वात्मदानेनापि पितुः क्रतुसाद्गुण्यमिच्छन् आस्तिकाग्रेसरः पितरमुपागम्योवाच तात कस्मै ऋुत्विजे दक्षिणार्थं मां दास्यसीति । एवमुक्तेनापि पित्रो पेक्ष्यमाणोऽपि प्रथमं द्वितीयं तृतीयमपि पर्यायं कस्मै मां दास्यसीत्युवाच ॥ तँ होवाच मृत्यवे त्वां ददामीति ॥ एवं निर्बध्यमानः पिता कुपितस्तं पुत्रं मृत्यवे त्वां ददामीत्युक्तवान् । एवमुक्तोऽपि विगतसाध्वसशोकः पितरमुवाच ॥ बहूनामेमि प्रथमो बहूनामेमि मध्यमः ॥ सर्वेषां मृत्युसदनं गन्तघृणां पुरतो मध्ये वा गच्छामि न तु मन्थरः । पश्चान्मृत्युसदनगमने न कोऽपि मम विचार इति भावः ॥ किं तर्हि तत्राह ॥ किँ स्विद्यमस्य कर्तव्यं यन्मयाद्य करिष्यति ॥ तत्तादृशं यमस्य कर्तव्यं किं वा पूर्णकामस्य मृत्योः मादृशेन बालिशेन किं प्रयोजनं स्याद्येन ऋत्विग्भ्य इव तस्मै मदर्पणं सफलं स्यात् । अत एतदेवानुशोचामीति भावः । साध्वसरोषावेशहीनमीदृशं पुत्रवाक्यं श्रुत्वा क्रोधावेशान्मया मृत्यवे ददामीत्युक्तं नेदृशं पुत्रं मृत्यवे दातुमुत्सह इति पश्चात् तप्तहृदयं पितरमालोक्योवाच ॥ अनुपश्य यथापूर्वे प्रतिपश्य यथापरे ॥ पूर्वे पितामहादयो यथा मृषावादं विनैव स्थिता यथा च परे साधवोऽद्यातिष्ठन्ति तान्वीक्ष्य तथा वर्तितव्यमिति भावः ॥ सस्यमिव मर्त्यः पच्यते सस्यमिवाजायते पुनः ॥ मर्त्यः सस्यमिवाल्पेनापि कालेन जीर्यति । जीर्णः सन् मृत्वा सस्यमिव पुनराजायते । एवमनित्ये जीवलोके किं मृषाकरणेन । पालय सत्यं । प्रेषय मां मृत्युव इति भावः । एवमुक्त्वा प्रेषितः प्रोषितस्य मृत्योर्द्वारि तिस्रोरात्रीरनश्रन्नुवास । ततः प्रोष्याऽऽगतं यमं द्वार्स्था वृद्धा ऊचुः ॥ वैश्वानरः प्रविशत्यतिथिर्ब्राह्मणो गृहान् । तस्यैताँ शान्तिं कुर्वन्ति । हर वैवस्वतोदकम् ॥ साक्षादग्निरेवातिथिर्ब्राह्मणः सन् गृहान् प्रविशति । तस्याग्नेरेतां पाद्यासनादिलक्षणां शान्तिं कुर्वन्ति सन्तः तदपचारेण दग्धा मा भूमेति । अतो हे वैवस्वत नचिकेतसे पाद्यार्थमुदकं हर आहर ॥ अकरणे प्रत्यवायं च दर्शयन्तिस्म ॥ आशाप्रतीक्षे सङ्गतँ सूनृतां चेष्टापूर्ते पुत्रपशूँश्च सर्वान् । एतद्वृङ्क्ते पुरुषस्याल्पमेधसो यस्यानश्रन्वसति ब्राह्मणो गृहे ॥ यस्याल्पमेधसः अल्पप्रज्ञस्य पुरुषस्य गृहे अनश्रन्नभुञ्जानः अतिथिर्वसतितस्याऽऽशाप्रतीक्षे अनुत्पन्नवस्तुविषयेच्छा आशा उत्पन्नवस्तुप्राप्तीच्छा प्रतीक्षा । सङ्गतं सत्सङ्गतम् । सूनृतां सत्यप्रियवाचम् । इष्टापूर्ते इष्टं यागादि आपूर्तं खातादि । पुत्रान्पशूंश्च एतत् अनशनरूपं पापं वृङ्क्ते वर्जयति नाशयतीत्यर्थः । &amp;ldquo;वृजी वर्जने&amp;rsquo;&amp;rsquo; रुधादित्वाच्छ्नम् । &amp;ldquo;वृजि वर्जन&amp;rsquo;&amp;rsquo; इत्यस्मादि दितोनुमदादित्वाद्वा शपो लुक्च । एवं वृद्धैरुक्तो मृत्युर्नचिकेतसमुवाच ॥ तिस्रो रात्रीर्यदवात्सीर्गृहे मे अनश्रन् ब्रह्मन्नतिथिर्नमस्यः ॥ मे गृहे यस्माद्वेतोर्हेब्रह्मन् नमस्कारार्होऽतिथिस्त्वं तिस्रोरात्रीरभुञ्जान एवावात्सीरित्यर्थः ॥ नमस्तेऽस्तु ब्रह्मन्स्वस्ति मेऽस्तु ॥ स्पष्टोऽर्थः ॥ तस्मात्तान् प्रति त्रीन् वरान् वृणीष्व ॥ तस्माद्धेतोर्मह्यं स्वस्ति यथास्यादित्येवमर्थं वरान् प्रत्युद्दिश्य वृणीष्व प्रार्थयस्व । तव लिप्सा भावे मदनुग्रहार्थमनश्रन्रात्रिसमसङ्ख्याकान् त्रीन्वरान्वृणीष्वेति भावः ॥ एवं प्रार्थितो नचिकेतास्त्वाह ॥ शान्तसङ्कल्पः सुमना यथा स्याद्वीतमन्युर्गौतमो माभिमृत्यो ॥ हे मृत्यो मत्पुत्रो यमं प्राप्य किं करिष्यतीति मद्विषयचिन्तारहितः प्रसन्नमना मामभि मां प्रति मम पिता गौतमो वीतरोषश्च यथास्यादित्यर्थः । किञ्च-त्वत्प्रसृष्टं माभिवदेत्प्रतीतः ॥ त्वया गृहाय प्रेषितं मामभिमाम्प्रति प्रतीतः यथापूर्वं प्रीतः सन् वदेत् । यद्वा अभिवदेत् आशिषं प्रायुङ्काम् । अभिवदति नाभिवादयत इति स्मृतिषु अभिवदनस्याशीर्वादे प्रयोगात् ॥ तत् त्रयाणां प्रथमं वरं वृणे ॥ स्पष्टोऽर्थः ॥ एवमुक्तो मृत्युः प्रत्युवाच ॥ यथा पुरस्ताद्भविता प्रतीतः ॥ यथा पूर्वं त्वयि दृष्टो भविता ॥ आैद्दालकिरारुणिर्मत्प्रसृष्टः ॥ उद्दालक एवौद्दालकिः । अरुणस्यापत्यमारुणिः । व्द्यमुष्यायणे वा उद्दालकस्यापत्यम् अरुणस्य गोत्रापत्यमिति वार्थः । मत्प्रसृष्टः मदनुज्ञातःमदनुगृहीतः सन् । मदनुग्रहादित्यर्थः ॥ सुखँ रात्रीः शयिता वीतमन्युः ॥ वीतक्रोधः सन् उत्तरा अपि रात्रीः सुखंशयिता । &amp;ldquo;लुट्&amp;rsquo;&amp;rsquo; । सुखं निद्रां प्राप्स्यतीति यावत् । त्वां बुदृशिवान् मृत्युमुखात्प्रमुक्तम् ॥ दृशिवान् दृष्टवान् सन्नित्त्यर्थः । &amp;ldquo;क्वस्वन्तो&amp;rsquo;&amp;lsquo;ऽयं शब्दः । दृशे श्चेति वक्तव्यमिति क्वसोरिट् । छान्दसोद्विर्वचनाभावः । मत्प्रसृष्टमिति द्वितीयां तं वा । मत्प्रेषितं त्त्वामिति योजना । नचिकेता वरं द्वितीयं प्रार्थयते स्वर्गे लोके इत्यादिना मन्त्रद्वयेन ॥ स्वर्गे लोके न भयं किञ्चनास्ति ॥ अत्र स्वर्गशब्दो मोक्षस्थानपरः ॥ न तत्र त्वं न जरया बिभेति ॥ हे मृत्यो त्वं तत्र न प्रभवसि । जरया युक्तः सन् न विभेति । जरातो न विभेति तत्र । वर्तमानः पुरुषः इति शेषः ॥ उभे तीर्त्वा अशनायापिपासे शोकातिगो मोदते स्वर्गलोकेअशनाया बुभुक्षा । अत्रापि स्वर्गशब्दो मोक्षस्थानपरःप्रसिद्धस्य स्वर्गस्य क्षयफलविरक्तनचिकेतः प्रार्थ्यमानत्वानुपपत्तेरिति द्रष्टव्यम् । अत्र वक्तव्यमुपनिषद्भाष्ये उक्तं तत्र द्रष्टव्यम् ॥ स त्वमग्निं स्वर्ग्यमध्येषि मृत्यो ॥ पुराणादिप्रसिद्धसार्वज्ञस्त्वं स्वर्गप्रयोजनकमग्निं जानासि । &amp;ldquo;स्वर्गादिभ्योयद्वक्तव्यः&amp;rsquo;&amp;rsquo; इति प्रयोजनमित्यर्थे यत् । स्थण्डिलरूपाग्नेः स्वर्गप्रयोजनकत्वं चोपासनाद्वारेत्युत्तरत्र स्फुटम् ॥ प्रब्रूहि तँ श्रद्दधानाय मह्यम् ॥ श्रद्दधानाय मोक्षश्रद्धावते । स्वर्गलोकेन तव किं सिध्यतीत्यत्राह ॥ स्वर्गलोका अमृतत्वं भजन्ते एतद्धितीयेन वृणे वरेण ॥ स्वर्गो लोको येषां ते परमपदं प्राप्ता इत्यर्थः । परञ्ज्योतिरुपसम्पद्य स्वेनरूपेणाभिनिष्पद्यतइतिदेशविशेष विशिष्टब्रह्मप्राप्तिपूर्वकत्वात्स्वरूपाविर्भावलक्षणमोक्षशब्दितामृतत्वस्येतिभावः । एवमुक्तो मृत्युराह ॥ प्रते ब्रवीमि तदु मे निबोध ॥ ते प्रब्रवीमि &amp;ldquo;व्यवहिताश्च&amp;rsquo;&amp;rsquo; अष्टा.1.4.82) इति व्यवहितप्रयोगः। मे उपदेशाज्जानी हीत्यर्थः । ज्ञानस्य फलं दर्शयति ॥ स्वर्ग्यमग्निं नचिकेतः प्रजानन्ननन्तलोकाप्तिमथो प्रतिष्ठाम् ॥ अनन्तस्य विष्णोर्लोकः तत्प्राप्तिं &amp;ldquo;तद्विष्णोः परमम्पदम्&amp;rsquo;&amp;rsquo; (सुबा.6) इत्युत्तरत्र वक्ष्य माणत्वात् । अथो तत्प्राप्त्यनन्तरं प्रतिष्ठामपुनरावृत्तिं च लभत इति शेषः ॥ तज्ज्ञानस्य चेदृशसामर्थ्यं कथं सम्भवतीति मन्यमानं प्रत्याह ॥ विद्धि त्वमेतँ निहितँ गुहायाम् ॥ ब्रह्मोपासनाङ्गतयैतज्ज्ञानस्य मोक्षहेतुत्वलक्षणमेतत्स्वरूपं गुहायां निहतमन्ये न जानन्ति । त्व ञ्जानीहीति भावः। यद्वा ज्ञानार्थकस्य विदेर्लाभार्थकत्वसम्भवादग्निं प्रजानंस्त्मनन्तलोकाप्ति म्प्रतिष्ठां लभस्वेत्युक्तेर्हेतुहेतुमद्भावः सिद्धो भवति । प्रजानन् &amp;ldquo;लक्षणहेत्वोः&amp;rsquo;&amp;rsquo; (अष्टा) इति शतृप्रत्ययः । अनन्तरं श्रुतिवाक्यम् ॥ लोकादिमग्निं तमुवाच तस्मै ॥ लोकस्यादिं हेतुम् । स्वर्ग्यमिति यावत् । तमग्निमुवाच ॥ या इष्टका यावतीर्वा यथा वा ॥ यल्लक्षणा इष्टकाश्चेतव्या यत्सङ्ख्याका येन प्रकारेण चेतव्या स्तत्सर्वमुक्तवानित्यर्थः । यावतीरिति पूर्वसवर्णदीर्घश्छान्दसः ॥ स चापि तत्प्रत्यवदद्यथोक्तम् ॥ तच्छ्रुतं सर्वं तथैवानूदितवानित्यर्थः ॥ अथास्य मृत्युः पुनराह तुष्टः ॥ शिष्यस्य ग्रहणसामर्थ्यदर्श नेन सन्तुष्टः सन् पुनरप्युक्तवान् ॥ तमब्रवीत् प्रीयमाणो महात्मा ॥ सन्तुष्टो महामना नचिकेतसमब्रवीत् ॥ वरं तवेहाद्य ददानि भूयः ॥ पुनश्चतुर्थंवरं प्रयच्छामि । किं तत् । तत्राह । तवैव नाम्ना भवितायमग्निः ॥ मयोच्यमानोऽग्निस्तवैव नाम्ना नाचिकेत इति प्रसिद्धो भविता । किञ्च-सृङ्कां चेमामनेकरूपां गृहाण ॥ सृङ्कां शब्दवतीं रत्नमालां स्वीकुरु इत्यर्थः । पुनरपि कर्मस्तौति ॥ त्रिणाचिकेतस्त्रिभिरेत्यसन्धिं त्रिकर्मकृत्तरति जन्ममृत्यू ॥ त्रिणाचिकेतः &amp;ldquo;अयं वाव यः पर्वते&amp;rsquo;&amp;rsquo; (तै.ब्रा.अष्ट) इत्यादि अनुवाकत्रयाध्यायी । त्रिकर्म कृद्यजनाध्ययनदानकृत् पाकयज्ञहविर्यज्ञसोमयज्ञकृद्वा त्रिभिरग्निभिरनुष्ठितैरग्निभिः सन्धिं परमात्मोपासनेन सम्बन्धमेत्य प्राप्य जन्ममृत्यू तरतीत्यर्थः । &amp;ldquo;करोति तद्येन पुनर्न जायते&amp;rsquo;&amp;rsquo; इत्यनेनैकार्थ्यात् । एवमेव ह्ययं मन्त्रः &amp;ldquo;त्रयाणामेव चैवम्&amp;rsquo;&amp;rsquo; (ब्र.सू.1.4.5) इति सूत्रे व्यासाचार्यैर्विवृतः ॥ त्रिभिरेत्य सन्धिमिति निर्दिष्टमङ्गिभूतं परमात्मोपासनमाह ॥ ब्रह्मजज्ञं देवमीड्यं विदित्वा ॥ अयं मन्त्रो &amp;ldquo;विशेषणाच्च&amp;rsquo;&amp;rsquo; (ब्र.सू.1.2.12) इति सूत्रे भाष्ये ब्रह्मजज्ञोजीवः । ब्रह्मणोजातत्वाज्ज्ञत्वाच्च तं देवमीड्यं विदित्वा जीवात्मानमुपासकं ब्रह्मात्मकत्वेनाव गत्येत्यर्थः&amp;rsquo;&amp;rsquo; इति विवृतः । देवशब्दस्य परमात्मवाचितया जीवपरयोश्चैक्यासम्भवादत्रत्य देवशब्दस्य परमात्मकत्वपर्यन्तोऽर्थ इति भाष्याभिप्रायः ॥ निचाय्येमाँ शान्तिमत्यन्तमेति ॥ निचाय्य - ब्रह्मात्मकं स्वात्मानं साक्षात्कृत्य । इमां त्रिकर्मकृत्तरतीति पूर्वमन्त्रनिर्दिष्टां संसाररूपानर्थशान्तिमेतीत्यर्थः ॥ त्रिणाचिकेतस्त्रयमेतद्विदित्वा ॥ त्रिणाचिकेत उक्तोऽर्थः । त्रयमेतद्विदित्वा &amp;ldquo;ब्रह्मजज्ञं देवमीड्यम्&amp;rsquo;&amp;rsquo; इति मन्त्रनिर्दिष्टं ब्रह्मस्वरूपं तदात्मकस्वात्मरूप न्त्रिभिरेत्य सन्धिमिति निर्दिष्टाग्निस्वरूपं च विदित्वा गुरूपदेशेन शास्त्रतो वा ज्ञात्वा ॥ य एवं विद्वाँश्चिनुते नाचिकेतम् । एतादृशार्थत्रयानुसन्धानपूर्वकं नाचिकेतमग्निं यश्चिनुते ॥ स मृत्युपाशान्पुरुतः प्रणोद्य ॥ मृत्युपाशान् रागद्वेषादिलक्षणान् पुरुतः शरीरपातात्पूर्वमेव प्रणोद्य तिरस्कृत्य जीवद्दशायामेव रागादिरहितः सन्नित्यर्थः ॥ शोकातिगो मोदते स्वर्गलोके ॥ पूर्वमेव व्याख्यातम् ॥ यो वा प्येतां ब्रह्मजज्ञात्मभूतां चितिं विदित्वा चिनुते नाचिकेतम् । स एव भूत्वा ब्रह्मजज्ञात्मभूतः करोति तद्येन पुनर्न जायते ॥ एवं चितिं ब्रह्मजज्ञात्मभूतां विदित्वा ब्रह्मात्मककस्वात्मानुसन्धानशीलस्सन्न पुनर्भवहेतुभूतं यद्भगवदुपासनं तदनुतिष्ठति । ततश्चाग्नौ भगवदात्मकस्वात्मानुसन्धान पूर्वकमेव चयनं &amp;ldquo;त्रिभिरेत्य सन्धि न्त्रिकर्मकृत्तरति जन्ममृत्यू&amp;rsquo;&amp;rsquo; इति पूर्वमन्त्रेभगवदुपासनद्वारा मोक्षसाधनतया निर्दिष्टं नान्यदिति भावः ॥ एष तेऽग्निर्नाचिकेतः स्वर्ग्यः ॥ उपदिष्ट इति शेषः ॥ यमवृणीथा द्वितीयेन वरेण ॥ स्पष्टोऽर्थः । किञ्च-एतमग्निं तवैव प्रवक्ष्यन्ति जनासस्तृतीयं वरं नचिकेतो वृणीष्व ॥ एतदग्निं तवैव नाम्ना प्रवक्ष्यन्तीत्यर्थः। शिष्टं स्पष्टम् । नचिकेता आह ॥ येऽयं प्रेते विचिकित्सा मनुष्ये अस्तीत्येके नायमस्तीति चैके । एतद्विद्यामनुशिष्टस्त्वयाहं वराणामेष वरस्तृतीयः ॥ अत्ताचराचर &amp;ldquo;(ब्र.सू.1.2.8) इत्यधिकरणे इमं मन्त्रं प्रस्तुत्य इत्थं हि भाष्यकृता &amp;ldquo;अत्र परमपुरुषार्थरूपब्रह्मप्राप्तिलक्षणमोक्षयाथात्म्यविज्ञानाय तदुपायभूतपरमात्मोपासन परावरात्मतत्त्वजिज्ञासयाप्रश्नः क्रियते - येऽयम्प्रेत&amp;rsquo;&amp;rsquo; इति । न शरीरवियोगमात्राभिप्रायम् । अपि तु सर्वबन्धविनिर्मोक्षाभिप्रायम् । यथा न प्रेत्य सञ्ज्ञास्तीति । अयमर्थः मोक्षाधिकृते मनुष्ये प्रेते सर्वबन्धविनिर्मुक्ते तत्स्वरूपविषयवादिविप्रतिपत्तिनिमित्ता अस्तिनास्त्यात्मिका एवं विचिकित्सा तदपनोदनाय तत्स्वरूपयाथात्म्यं त्वयानुशिष्टोऽहंविद्यां जानीयामिति । तथा हि-बहुधा विप्रतिपद्यन्तेकेचिद्वित्तिमात्रस्यात्मनः स्वरूपोच्छित्तिलक्षणं मोक्षमाचक्षते । अन्येतु वित्तिमात्रस्यैव सतोऽविद्यास्तमयम् । अपरे पाषाणकल्पस्यात्मनो ज्ञानाद्यशेषविशेगुणोच्छेद लक्षणं कैवल्यरूपम् । अपरे अपहतपाप्मानं परमात्मानमभ्युपगच्छन्तस्तस्यैवोपाधि संसर्गनिमित्तजीवभावस्योपाध्यपगमे तद्भाभलक्षणं मोक्षमातिष्ठन्ते । त्रय्यन्तनिष्णातास्तु निखिलजगदेककारणस्याशेषहेयप्रत्यनीकानन्तज्ञानानन्दैकस्वरूपस्यस्वाभाविकान वधिकातिशया सङ्ख्येय कल्याणगुणाकरस्य सकलेतरविलक्षणस्य सर्वात्मभूतस्य परस्य ब्रह्मणः शरीरतया प्रकारभूतस्यानुकूलापरिच्छिन्नज्ञानस्वरूपस्य परमात्मानुभवैकरसस्य जीवस्यानादिकर्मरूपाविद्यातिरोहितस्याऽविद्योच्छेदपूर्वकस्वाभाविकपरमात्मानुभवं मोक्षमाचक्षते । तत्र मोक्षस्वरूपं तत्साधनं च त्वत्प्रसादाद्विद्यामिति नचिकेतसा पृष्टो मृत्युः&amp;rsquo;&amp;rsquo; इति भाषितम् । तथा &amp;ldquo;त्रयाणामेवचैवम्&amp;rsquo;&amp;rsquo; (ब्र.सू.1.4.5) इतिसूत्रे &amp;ldquo;तृतीयेन वरेण मोक्षस्वरूपप्रश्नद्वारेणोपेयस्वरूपमुपेतृस्वरूपमुपायभूतकर्मानुगृहीतेपासनस्वरूपं च पृष्टम्&amp;rsquo;&amp;rsquo; इति भाषितम् । श्रुतप्रकाशिकायां च &amp;ldquo;येऽयम्प्रेतइत्यादिप्रश्नवाक्ये मोक्षस्वरूपप्रश्नः कण्ठोक्तः । प्रतिवचनप्रकारेणोपासनादिप्रश्नश्चार्थसिद्धः । निर्विशेषताऽऽपत्तिर्मोक्षश्चेद्वाक्यार्थ ज्ञानस्योपायता न स्यात् । उभयलिङ्गं प्राप्यं चेत्तथात्वेनोपासनमुपायः स्यात् । अतो मोक्षस्वरूपज्ञानं तदनुबन्धिज्ञानापेक्षम्&amp;rsquo;&amp;rsquo; इति च वर्णितम् । अतो &amp;ldquo;येऽयं प्रेत&amp;rsquo;&amp;rsquo; इत्यस्य मुक्तस्वरूपपरत्वमेव । न देहातिरिक्तपारलौकिककर्मानुष्ठानोपयोगिकर्तृभोक्तात्मक जीवस्वरूपमात्रपरत्वम् । अन्यथा तस्यार्थस्य दुरधिगमत्वप्रदर्शनविविधभोगवितरणप्रलोभन परीक्षाया असम्भवादिति द्रष्टव्यम् । नचिकेतसो ह्ययमभिप्रायः । हितैषिवचननादात्मा परित्यक्तचरमदेहाविर्भूतापहतपाप्मत्वादिगुणाष्टको भवतीत्युपश्रुत्य &amp;ldquo;स्वर्गे लोके न भयं किञ्च नास्ति&amp;rsquo;&amp;rsquo; इत्यादिनामन्त्रद्वयेन मोक्षसाधनभूताग्निमप्राक्षम् । अधुना तु वादिविप्रतिपत्त्या तद्विषयसन्देहो जायते । अयं &amp;ldquo;स्वर्गे लोके न भयङ्किञ्चनास्ति&amp;rsquo;&amp;rsquo; इत्यादिना मयोपन्यस्तापहतपाप्मत्वादिविशिष्टरूप आत्मा अस्तीत्येके। नास्तीत्यपरे त्वयोपदिष्ठ एतज्जानीयामिति । अत एव प्रतिवचने &amp;ldquo;एतच्छ्रुत्वा सम्परिगृह्य मर्त्यः । प्रगृह्य धर्म्यमणुमेतमाप्य स मोदते मोदनीयँ हि लब्ध्वा&amp;rsquo;&amp;rsquo; इति एतत्प्रश्नानुगुणमेव दृश्यते । अतो यथोक्त एवार्थः । एवं मुक्तस्वरूपं पृष्टोमृत्युरुपदिश्यमानार्थस्यातिगहनतया पारं प्राप्तुं प्रभवते मध्ये पतयालवे नोपदेष्टव्यमिति मत्वाह । देवैरत्रापि विचिकित्सितं पुरा ॥ बहुदर्शिभिरपि देवैरस्मिन् मुक्तात्त्मस्वरूपे विचिकित्सितंसंशयितम् । नहि सुविज्ञेऽयमणुरेष धर्मः ॥ आत्मतत्त्वं न सुज्ञानमतिसूक्ष्मो धर्मः । सामान्यतो धर्म एव दुर्ज्ञानः । तत्राप्ययं दुर्ज्ञान इति भावः । अन्यं वरं नचिकेतो वृणीष्व ॥ स्पष्टोऽर्थः ॥ मामोपरोत्सीरति मा सृजैनम् ॥ मामा इतिनिषेधे । वीप्सायां द्विर्वचनम् । उपरोधं माकार्षीः। एनम्मामतिसृज मुञ्च ॥ एव मुक्तो नचिकेता आह ॥ देवैरत्रापि विचिकित्सितं किल ॥ स्पष्टोऽर्थः ॥ त्वं च मृत्यो यन्न सुज्ञेयमात्थ ॥ न सुज्ञेयमिति च यदात्मस्वरूपमुक्तवान् ॥ वक्ता चास्य त्वादृगन्यो न लभ्यः ॥ त्वादृक् भावदृश इत्यर्थः ॥ नान्यो वरस्तुल्य एतस्य कश्चित् ॥ एवं नचिकेतसोक्तो मृत्युर्विषयस्य दुरधिगमतया मध्ये नत्यक्ष्यतीति निश्चित्य सत्यपि ग्रहणसामर्थ्ये विषयान्तरासक्तचेतसे एतादृशमुक्तात्मतत्त्वं नोपदेशार्हमिति मुमुक्षास्थैर्यानुवृत्त्युर्थं प्रलोभपन्नुवाच ॥ शतायुषः पुत्रपौत्रान् वृणीष्व । बहून् पशून् हस्तिहिरण्मश्वान् ॥ स्पष्टोऽर्थः । भूमेमर्हदायतनं वृणीष्व ॥ पृथिव्या विस्तीर्णमायतनं मण्डलं राज्यं वृणीष्व । अथवा भूमेः सम्बन्धि महदायतनंविचित्रशालाप्रासादादियुक्तं गृहं वृणीष्व ॥ स्वयं च जीव शरदो यावदिच्छसि ॥ यावद्वर्षाणि जीवितुमिच्छसि तावज्जीवेत्यर्थः ॥ एतत्तुल्यं यदि मन्यसे वरं वृणीष्व वित्तं चिरजीविकां च ॥ उक्तेन वरेण सदृशमन्यमपि वरं मन्यसे चेत्तदपि वृणीष्व प्रभूतं हिरण्यरत्नादिकं चिरजीवनं चेत्यर्थः ॥ महाभूमौ नचिकेतस्त्वमेधि ॥ भव राजेति शेषः । अस्तेर्लेण्मध्यमपुरुषैकवचनम् । कामाना न्त्वा कामभाजं करोमि ॥ कामानां काम्यमानानामप्सरः प्रभृतिविषयाणाम् । कामभाजं कामः कामना तां विषयतया भजतीति कामभाक् तम् । काम्यमानाप्सरः प्रभृतीनामपि कामनाविषयं करोमीत्यर्थः ॥ ये ये कामा दुर्लभा मर्त्यलोके सर्वान्कामान्छन्दतः प्रार्थयस्व ॥ छन्दतो यथेष्टमित्यर्थः ॥ इमा रामाः सरथाः सतूर्या नहीदृशा लम्भनीया मनुष्यैः ॥ रथवादित्रादिसहिता मया दीयमानाः स्त्रियो मनुष्याणां दुर्लभा इत्यर्थः ॥ आभिर्मत्प्रत्ताभिः परिचारयस्व ॥ मया दत्ताभिः परिचारिकाभिः पादसंवाहनादिशुश्रूषां कारयस्वेत्यर्थः ॥ नचिकेतो मरणं माऽनुप्राक्षीः ॥ मरणमनु मरणान्मुक्तेः पश्चात् । मुक्तात्मस्वरूपमिति यावत् । मरण शब्दस्य देहवियोगसामान्यवाचिनोपि प्रकरणवशेन विशेषवाचित्वं न दोषायेति द्रष्टव्यम् । एवं प्रलोभ्यमानोऽपि नचिकेता अक्षुभितहृदय आह ॥ श्वोऽभावा मर्त्यस्य यदन्तकैतत्सर्वेन्द्रियाणां जरयन्ति तेजः ॥ हे अन्तक त्वदुपन्यस्ता ये मर्त्यस्य कामास्ते श्वोऽभावाः श्व अभावो येषां ते तथोक्ताः । दिनद्वयस्थायिनो न भवन्तीत्यर्थः । सर्वेन्द्रियाणां यदेतत्तेजः तत् क्षपयन्ति । अप्सरः प्रभृतयो हि भोगाः सर्वेन्द्रियदौर्बल्यावहा इति भावः ॥ अपि सर्वं जीवितमल्पमेव ॥ ब्रह्मणोऽपि जीवितं स्वल्पम् । किमुतास्मदादिजीवितम् । अतश्चिरजीवितापि न वरणार्हेति भावः ॥ तवैव वाहास्तवनृत्य (त्त) गीते ॥ वाहा रथादयः । तिष्ठन्त्विति शेषः ॥ न हि वित्तेन तर्पणीयो मनुष्यः ॥ नहि वित्तेन लभ्ये (ब्धे) न कस्यचित्तृप्तिर्दृष्टचरी &amp;ldquo;न जातु कामः कामानामुपभोगेन शाम्यति&amp;rsquo;&amp;rsquo; इति न्यायादिति भावः ॥ किञ्च-लप्स्यामहे वित्तमद्राक्षमचेत्त्वाम् ॥ वयं दृष्टवन्तश्चेत्त्वां वित्तं प्राप्स्यामहे । त्वदृर्शनमस्ति चेद्वित्तलाभे को भार इति भावः ॥ तर्हि चिरजीविता प्रार्थनीयेत्यत्राह ॥ जीविष्यामो यावदीशिष्यसि त्वम् ॥ यावत्कालं याम्ये पदे त्वमीश्वरतया वर्तसे । व्यत्ययने परस्मैपदम् । तावत्पर्यन्तमस्माकमपि जीवनं सिद्धमेव । नहि त्वदाज्ञालङ्घनेनास्मज्जीवितान्तकरः कश्चिदस्ति । वरलाभालाभयोरपि तावदेव जीवनमिति भावः ॥ वरस्तु मे वरणीयः स एव ॥ ये यं प्रेत इति प्राक्प्रस्तुतो वर एव वरणीय इति भावः ॥ अजीर्यताममृतानामुपेत्य ॥ जरामरणशून्यानां मुक्तानां स्वरूपं ज्ञात्वा ॥ जीर्यन्मर्त्यः क्वतदास्थः प्रजानन् ॥ विवेकी जरामरणोपप्लुतोऽयं जनः तदास्थः जरामरणाद्युपप्लुताप्सरःप्रभृतिविषयकास्थावान् क्व कथं भवेदित्यर्थः । क्वाधस्थ इति पाठे अधोदेशभूतभूमिष्ठ इत्यर्थः ॥ अभिध्यायन्वर्णरतिप्रमोदान् ॥ तत्रत्यान्वर्णाआदित्यवर्णत्वादिरूपविशेषाः, रतिप्रमोदाः सम्भोगादिजनिता आनन्दविशेषाः, तान्सर्वानभिध्यायन् निपुणतया निरूपयन् ॥ अनतिदीर्घे जीविते को रमेत ॥ अत्यल्पे ऐहिकेऽचिरजीविते कःप्रीतिमान्त्स्यादित्यर्थः ॥ यस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ॥ महति पारलौकिके यस्मिन्मुक्तात्मस्वरूपे संशेरते तदेव मे ब्रूहि ॥ योऽयं वरो गूढमनुप्रविष्टो नान्यं तस्मान्नचिकेता वृणीते ॥ गूढमात्मतत्त्वमनुप्रविष्टो योऽयंवरः तस्मादन्यं न नचिकेता बृणीत इति श्रुतेर्वचनम् ॥ इति प्रथमावल्ली ॥ एवं शिष्यं परीक्ष्य तस्य मुमुक्षास्थैर्यं निश्चित्य तस्योपदेशयोग्यतां मन्वानः मुमुक्षां स्तौति ॥ अन्यच्छ्रेयोऽन्यदुतैव प्रेयः ॥ अतिप्रशस्तं मोक्षवर्त्माप्यन्यत् । प्रियत्वास्पदं भोगवर्त्माप्यन्यत् ॥ ते उभे नानार्थे पुरुषँ सिनीतः ॥ ते श्रेयः प्रेयसी विलक्षणप्रयोजने पुरुषं स्ववशमापादयत इत्यर्थः ॥ तयोः श्रेय आददानस्य साधु ॥ तयोर्मध्ये श्रेय आददानस्य मोक्षाय प्रयतमानस्य साधु भद्रं भवति । हीयतेऽर्थाद्य उ प्रेयो वृणीते ॥ यस्तु प्रेयो वृणीते स पुरुषार्थाद्भ्रष्टो भवति । उ इत्यवधारणे ॥ श्रेयश्च प्रेयश्च मनुष्यमेतः ॥ मनुष्यं प्राप्नुतः ॥ तौ सम्परीत्य विविनक्ति धीरः ॥ तौ श्रेयःप्रेयः पदार्थौ सम्यगालोच्य नीरक्षीरे हंस इव पृथक्करोति ॥ श्रेयो हि धीरोऽभिप्रेयसो वृणीते ॥ धिया रमत इति धीरः । प्रज्ञाशाली प्रेयापेक्षयाभ्यर्हितं श्रेय एव वृणीते । प्रेयो मन्दो योगक्षेमाद्वृणीते ॥ मन्दमतिर्योगक्षेमाद्धेतोः प्रेयो वृणीते । शरीरस्योपचयो योगः । क्षेमः परिपालनम् ॥ स त्वं प्रियान्प्रियरूपांश्च कामान् ॥ तादृशस्त्वं स्वतोरूपतश्चाप्रियाम्काम्यमानांस्त्र्यादीनित्यर्थः ॥ अभिध्यायन्नचिकेतोऽत्यस्राक्षीः ॥ दुःखोदर्कत्वदुःखमिश्रत्वादिदोषमिश्रतया निरूपयंस्त्यक्तवानसीत्यर्थः ॥ नैताँ सृङ्कां वित्तमयीमवाप्तः ॥ वित्तमयीं धनमयीं सृङ्कां कुत्सितगतिं विमूढजनसेवितां नाऽवाप्तवानसि ॥ यस्यां मज्जन्ति बहवो मनुष्याः ॥ स्पष्टोऽर्थः ॥ दूरमेते विपरीते विषूची अविद्या या च विद्येति ज्ञाता ॥ या अविद्येति ज्ञाता कामकर्मात्मिका या च विद्येति ज्ञाता वैराग्यतत्त्वज्ञानमयी एते दूरमत्यन्तं विषूची विषूच्यौ भिन्नगती परस्परविरुद्धे च ॥ विद्याभीप्सिनं नचिकेतसं मन्ये ॥ विद्याभीप्सिनं विद्यार्थिनम् । विद्याभीप्सितमिति पाठे आहिताग्न्यादित्वान्निष्ठान्तस्य परनिपातः छान्दसत्वाद्वा ॥ न त्वां कमा बहवो लोलुपन्तः ॥ कामा बहवोऽपि त्वां नालोलुपन्त श्रेयोमार्गाद्विच्छेदं नकृतवन्तः । लुपसदेतियङन्त्ताल्लुङि छान्दसो यलोपः । यङ्लुगन्ताद्वा छान्दसमात्मनेपदम् अडभावश्च । &amp;ldquo;अविद्या या चविद्येति ज्ञाता&amp;rsquo;&amp;rsquo; इत्युपात्तमार्गद्वये अविद्यामार्ग निन्दति ॥ अविद्यायामन्तरे वर्तमानाः ॥ काम्यकर्मादिलक्षणायामविद्यायां मध्ये घनीभूत इव तमसि वर्तमानाः ॥ स्वयं धीराः पण्डितम्मन्यमानाः ॥ स्वयमेव प्रज्ञाशालिनः शास्त्रकुशलश्चेति मन्यमानाः ॥ दन्द्रम्यामाणः परियन्ति मूढाः ॥ जरारोगादिदुःखपीडिता अविवेकिनः परिभ्रमन्ति ॥ अन्धेनैव नीयमाना यथान्धाः । न साम्परायः प्रतिभाति बालम् ॥ परलोकसाधनव्यापारोऽविवेकिनं प्रति न प्रकाशते ॥ प्रमाद्यन्तं वित्तमोहेन मूढम् ॥ अनवहितमनस्कं विषयाशावशीकृतमनोरथम् ॥ अयं लोको नास्ति पर इति मानी ॥ अयमेव लोकोऽस्ति परलोको नास्तीति मन्यमानः ॥ पुनःपुनर्वशमापद्यते मे । मत्कार्यमाणयातनाविषयो भवतीत्यर्थः । व्यासाचार्यैः &amp;ldquo;संयमनेत्वनुभूय&amp;rsquo;&amp;rsquo; (ब्र.सू.3.1.13) इति सूत्रे &amp;ldquo;अयं लोको (श्री.भ.गी.7-3) नास्ति नपर उत मानीति पाठानुसारेण अयं च लोकः परश्च लोको नास्तीत्ययमर्थो वर्णितः । तत्र पक्षे तस्येति शेषः । पूरणीयश्च शब्दश्चाध्याहार्य्यः । मानीत्यस्य दुर्मानीत्यर्थः । तस्यायं लोकः परश्च लोको नास्तीत्यर्थः । शिष्टपरिग्रहाभावादयं च लोको नास्तीत्यस्योपपत्तिर्द्रष्टव्या ॥ स दुर्मानी पुनःपुनर्वशमापद्यते इत्युत्तरत्र सम्बध्यते ॥ श्रवणायापि बहुभिर्यो न लभ्यः ॥ यःप्रसिद्धःपरमात्मा सोऽनेकैः पुरुषैः श्रोतुमपि न लभ्य इत्यर्थः । श्रवणलाभोऽपि महासुकृतफलमिति भावः ॥ श्रृण्वन्तोऽपि बहवो यं न विद्युः ॥ श्रवणेऽपि न सर्वेषां परमात्मप्रतिपत्तिः सुलभेति भावः ॥ आश्चर्योऽस्य वक्ता कुशलोऽस्य लब्धा ॥ अस्य कुशलोवक्ता कुशलः प्राप्ता च दुर्लभ इत्यर्थः ॥ आश्चर्यो ज्ञाता कुशलानुशिष्टः ॥ कुशलेनाचार्येणानुशिष्टो ज्ञाताप्याश्चर्यः &amp;ldquo;मनुष्यमाणां सहस्रेषु कश्चिद्यतति सिद्धये ॥ यततामपि सिद्धानां कश्चिन्मां वेन्ति तत्त्वतः&amp;rsquo;&amp;rsquo; (श्री.भ.गी.7-3) इत्युक्तेरिति भावः ॥ न नरेणावरेण प्रोक्त एष सविज्ञेयो बहुधा चिन्त्यमानः । अवरेणाश्रेष्ठेन प्राकृतेन पाण्डित्यमात्रप्रयोजनवेदान्तश्रवणेन न देहात्माभिमानिना एष आत्मा विज्ञेयो न भवति बहुधा चिन्त्यमानः वादिभिरिति शेषः ॥ अनन्यप्रोक्ते गतिरत्र नास्ति ॥ अनन्येनोच्यमानादात्मानन्येन तदेकान्तिना ब्रह्मात्मसाक्षात्कारिणा प्रोक्ते आत्मनि यादृशी अवगतिः सा आत्मावगतिरत्रावरेण प्रोक्ते नास्तीत्यर्थः । यद्वा । अत्र संसारे गतिः चङ्क्रमणं नास्तीत्यर्थः । यद्वा । अनन्यप्रोक्ते स्वयमवगते गतिरात्मावगतिर्नास्तीत्यर्थः । अन्यप्रोक्तइतिपाठान्तरेऽवरनरप्रोक्ते सति आत्मावगतिर्नास्तीत्यर्थः ॥ ननु येन केन चिदुपदिष्टेप्यूहापोहशालिनः स्यादेवेत्यत आह ॥ अणीयान्ह्यप्रतर्क्यमणुप्रमाणात् ॥ यतोऽणोरणीयानात्माऽतस्तत्स्वरूपं तर्कागोचरम् । तदेवाह ॥ नैषा तर्केण मतिरापनेया ॥ आत्मविषयिणी मतिस्तर्कप्रापणीया नेत्यर्थः ॥ अतस्तर्ककुशलेनापि स्वयं ज्ञातुं नशक्येत्यर्थः ॥ प्रोक्तान्येनैव सुज्ञानाय प्रेष्ठ ॥ हे प्रेष्ठ प्रियतमस्वस्मादन्येनैव गुरुणोपदिष्टैव मतिर्मोक्षसाधनज्ञानाय भवति ॥ का पुनः सा मतिरित्यत्राह ॥ यां त्वमापः सत्यधृतिर्बतासि ॥ यां मतिं त्वमापः प्राप्तवानसि सिसाधयिषिततया निश्चितवानसीत्यर्थः ॥ सत्यधृतिः सत्याऽप्रकम्प्या धृतिर्यस्य तथोक्तः । बतेत्यनुकम्पायाम् ॥ त्वादृङ्नो भूयान्नचिकेतः प्रष्टा ॥ त्वादृशः शिष्योऽस्माकं भूयादित्यर्थः । पुनरपि तुष्ट आह ॥ जानाम्यहँ शेवधिरित्यनित्यम् ॥ शेवधिः कुबेराद्यैश्वर्यमेवञ्जातीयककर्मफललक्षणमनित्यमिति जानामि ॥ न ह्यध्रुवैः प्राप्यते ध्रुवं तत् .। तदात्मत्त्वम् । अध्रुवैरनित्यफलसाधनभूतैरनित्यद्रव्यसाध्यैर्वा कर्मभिरित्यर्थः ॥ ततो मया नाचिकेतश्चितोऽग्निरनित्यैर्द्रव्यैः प्राप्तवानस्मि नित्यम् ॥ एवं ज्ञातवता मया ब्रह्मप्राप्तिसाधज्ञानोद्देशेनानित्यैरिष्टकादिद्रव्यैर्नाचिकेतोऽग्निश्चितः । तस्माद्धेतोर्नित्य फलसाधनं प्राप्तवानस्मीत्यर्थः । अतो ब्रह्मप्राप्तेर्ज्ञानैकसाध्यत्वस्य नविरोधः । त्वादृङ्नो भूयान्नचिकेतः प्रष्टेति पूर्वमन्त्रोक्तं नचिकेतसः श्रवणाधिकारं विवृणोति ॥ कामस्याप्तिं जगतः प्रतिष्ठां क्रतोरानन्त्यमभयस्य पारम् । स्तोमं महदुरुगायं प्रतिष्ठां दृष्ट्वा धृत्या नचिकेतोऽत्यस्राक्षीः ॥ क्रतोः कर्मणः प्रतिष्ठां फलभूतां जगतः कामस्याप्तिं चतुर्मुखस्थानपर्यन्त सर्वलोकसम्बन्धिस्त्र््यादिविषयात्मककामप्राप्तिं च दृष्ट्वा मोक्षस्वरूपमाह । आनन्त्यमभयस्य पारमित्यादिना अविनाशित्वम् अत्यन्तनिर्भयत्वम् अपहतपाप्मत्वम् सत्यसङ्कल्पत्वादिमहागुणरूपस्तोमम् उरुकीर्तिं स्थैर्यञ्च मोक्षगतं दृष्ट्वा लौकिकान् कामान् प्रज्ञया त्यक्तवानित्यर्थः । यद्वा मोक्षस्वरूपपपरमात्मस्वरूप एव सर्वकामावाप्तिं तत्रैव सकलजगदाधारत्वं क्रतोरनन्त फलरूपतां चेत्येवं सर्वं परमात्मविषयतया योजनीयम् ॥ तृतीयं प्रश्नं प्रतिवक्ति ॥ तं दुर्दर्शमित्यादिना मन्त्रद्वयेन ॥ तं दुर्दर्शं गूढमनुप्रविष्टम् ॥ &amp;ldquo;श्रवणायापि बहुभिर्यो न लभ्यः&amp;rsquo;&amp;rsquo; इत्युक्तरीत्या द्रष्टुमशक्यम् । गूढं तिरोधायि कर्मरूपाविद्यातिरोहितम् । सर्वभूतानुप्रविष्टम्॥ गुहाहितम् ॥ हृदयगुहावर्तिनम् ॥ गह्वरेष्ठम् ॥ आत्मान्तर्यामिणम् ॥ पुराणम् ॥ अनादिम् ॥ अध्यात्मयोगाधिगमेन देवं मत्वा धीरो हर्षशोकौ जहाति ॥ विषयेभ्यः प्रतिसंहृत्यचेतसः आत्मनि समाधानमध्यात्मयोगः । &amp;ldquo;यच्छेद्वाङ्मनसी प्राज्ञः &amp;ldquo;यदा पञ्ञ्चावतिष्ठन्ते ज्ञानानि मनसा सह&amp;rsquo;&amp;rsquo; इत्यादिना यो वक्ष्यमाणस्तेन योऽयमधिगमः जीवात्मज्ञानं तेन हेतुना देवं परमात्मानं मत्वा ध्यात्वेत्यर्थः । जीवात्मज्ञानस्य परमात्मज्ञानहेतुत्वादिति भावः । हर्षशोकौ विषयलाभालाभप्रयुक्तहर्षशोकौ जहातीत्यर्थः ॥ एतच्छ्रुत्वा सम्परिगृह्य मर्त्यः ॥ एतदात्मतत्त्वं श्रुत्वा सम्परिगृह्य मननादिकं कृत्वेत्यर्थः ॥ प्रवृह्य धर्म्यम् ॥ कर्मसाध्यं शरीरादिप्रवृह्य पृथक्वृत्य परित्यज्येत्यर्थः ॥ अणुमेतमाप्य ॥ एतं स्वात्मभूतं सूक्ष्मतया चक्षुराद्यगोचरम् । अणीयान् ह्यप्रतर्क्यमिति निर्दिष्टं देशविशेषे प्राप्य ॥ स मोदते मोदनीयँ हि लब्ध्वा ॥ सविद्वान्मोदनीयं प्रीतिविषयमपहतपाप्मत्वादिगुणाष्टकविशिष्टस्वरूपं लब्ध्वा मोदते आनन्दी भवतीत्यर्थः । &amp;ldquo;एष सम्प्रसादोऽस्माच्छरीरात्समुत्थाय परञ्ज्योतिरुपसम्पद्यस्वेनरूपेणाभिनिष्पद्यते । स तत्र पर्य्येति जक्षत् क्रीडन् रममाणः&amp;rsquo;&amp;rsquo; इति श्रुत्यन्तरार्थोऽत्रानुसन्धेयः । एवं प्रश्नस्योत्तर मुक्त्वा नचिकेतसं मोक्षार्हत्वेन स्तौति ॥ विवृतँ सद्मनचिकेतसम्मन्ये ॥ नचिकेतसं प्रति ब्रह्मरूपं सद्म धाम विवृतद्वारं प्रवेशार्ह मन्ये इत्यर्थः । &amp;ldquo;तस्यैष आत्मा विशति ब्रह्मधाम&amp;rsquo;&amp;rsquo; इतिश्रुतेः ॥ ननु ब्रह्मजज्ञं देवमीड्यं विदित्वेति श्रुत्यैकार्थ्यायाध्यात्म योगाधिगमेन देवं मत्वेत्यत्रापि परमात्मात्मकजीवः प्रतिपाद्यताम् । ततश्च तं दुर्द्दर्शमितिपूर्वमन्त्रखण्डोऽपि जीवविषय एवास्तु । ततश्च श्रवणायापि बहुभिर्यो न लभ्य इति पूर्वसन्दर्भोऽपिपरिशुद्धजीवस्वरूपपर एवास्तु। ततश्च &amp;ldquo;आश्चर्यवत्पश्यति कश्चिदेनमाश्चर्यवद्वदतितथैवचान्यः । आश्चर्यवच्चैनमन्यः श्रृणोति श्रुत्वाप्येनं वेद न चैव कश्चित्&amp;rsquo;&amp;rsquo; इति परिशुद्धात्मविषयगीता वचनैकार्थ्यमुपपद्यत इति चेन्न । ब्रह्मजज्ञमिति मन्त्रब्रह्मजज्ञत्वरूपप्रक्रमश्रुतजीवलिङ्गबलेन चरमश्रुतदेवशब्दस्यदेवात्मकस्वरूपाश्रयणेपि तं दुर्दर्शमिति मन्त्रे तादृश जीवलिङ्गाभावेन देव मित्यस्य देवात्मकमित्यर्थाश्रयणायोगात् । एतदेवाभिप्रेत्य भगवता भाष्यकृता &amp;ldquo;गुहां प्रविष्टा वात्मानौ&amp;rsquo;&amp;rsquo; (ब्र.सू. 1.2.11) इति सूत्रे परमात्मनस्तावत् तं दुर्दर्शं गूढमनुप्रविष्टमिति गुहाप्रवेशो दृश्यत इत्युक्तम् । तथैवायं मन्त्रः परमात्मपरतया व्यासाचार्यैर्विवृतः । गह्वरेष्ठमिति पदेन परमात्मनः गह्वरशब्दितदुर्ज्ञेयपरिशुद्धात्मस्वरूपशरीरकत्वमप्युक्तम् । इयांस्तुविशेषः ॥ ब्रह्मजज्ञमिति मन्त्रे परमात्मात्मकपरिशुद्धजीवस्वरूपं प्रतिपाद्यते । तं दुर्दर्शमिति मन्त्रे तु जीवशरीरकपरमात्मकस्वरूपं प्रतिपाद्यत इति न तयोरैकार्थ्यहानिः । &amp;ldquo;नह्यध्रुवैः प्राप्यते हि ध्रुवन्तत् । एतछ्रुत्वा सम्परिगृह्य मर्त्यः । प्रवृह्य धर्ममणुमेतमाप्य । स मोदते मोदनीयं हि लब्ध्वा । अध्यात्मयोगाधिगमेन देवं मत्वा हर्षशोकौ जहाति&amp;rsquo;&amp;rsquo; इति प्रदेशेषु धर्मफलविलक्षणतया ज्ञानसाध्यतया प्राप्यतया च निर्दिष्टस्य प्राप्यस्य स्वरूपं चोक्तप्रदेशेषु धर्मविलक्षणतया मत्त्वेति प्रतिपन्नस्योपायस्य स्वरूपं च धीरो हर्षशोकौ जहातीत्यत्र धीर इति प्रतिपन्नस्य प्राप्तुश्च स्वरूपं शोधयितुं पृच्छति ॥ अन्यत्र धर्मादन्यत्राधर्मादन्यत्रास्मात्कृताकृतात् । अन्यत्र भूताच्च भव्याच्च यत्तत्पश्यसि (ति) तद्वद ॥ ननु भाष्ये देवं मत्वेत्युपासनविषयतया निर्दिष्टस्य प्राप्यभूतस्य देवस्याध्यात्मयोगाधि गमेनेति वेद्यतया निर्दिष्टस्य प्राप्तुःप्रत्यगात्मनश्च मत्त्वा धीरो हर्षशोकौ जहातीति निर्दिष्टस्य ब्रह्मोपासनस्य स्वरूपशोधनाय पुनः पप्रच्छ । अन्यत्रधर्मादित्युक्तेः कथं तद्विरुद्धतया धीर इति निर्दिष्टस्य प्राप्तुरित्युच्यतइतिचेत् मैवं वोचः । अध्यात्मयोगाधिगमेनेति वेदितव्यतया निर्द्दिष्ट मात्म शब्दवाच्यं प्रजापतिविद्याप्रतिपन्नमुपास्यं प्राप्यभूतं परिशुद्धस्वरूपमेव । अतस्तस्यापिप्राप्यनिर्देशकत्वमेव । वस्तुगत्या तस्य प्राप्तुरभिन्नत्वात्प्राप्तुः प्रत्यागात्मनश्चेति भाष्यं न विरोत्स्यते । अत एव प्रथमं तावत्प्राप्तुः प्रत्यगात्मनः स्वरूपमाह-न जायते म्रियते वा वि पश्चिदितीत्युत्तर भाष्यमपि न विरोत्स्यते । नहि न जायते म्रियते वा विपश्चिदिति मन्त्रप्रतिपाद्यस्यविपश्चिच्छब्दितपरिशुद्धस्वरूपस्य प्राप्तृरूपतोपपत्तिः &amp;ldquo;आत्मेन्द्रियमनोयुक्तं भोक्तेत्याहुर्मनीषिणः । विज्ञानसारथिर्यस्तु मनःप्रग्रहवान्नरः । सोऽध्वनः पारमाप्नोति तद्विष्णोः परमं पदम्&amp;rsquo;&amp;rsquo; इति मन्त्रप्रतिपाद्यस्यैव प्राप्तृरूपत्वात् । तथैव &amp;ldquo;विशेषणाच्च&amp;rsquo;&amp;rsquo; (ब्र.सू.1.3.12.) इति सूत्रभाष्ये प्रतिपादितत्वात् । अत एव प्राप्तृप्राप्यैकाधिकरणे निर्देशपरे गुहामन्त्रे छायातपावित्यज्ञत्ववाचिनःछायाशब्देन निर्देशो दृष्टः । न त ुविपश्चिच्छब्देन । अतो यथोक्त एवार्थः । अयं मन्त्रो व्यासार्यैः &amp;ldquo;त्रयाणामेवचैव&amp;rsquo;&amp;rsquo; (ब्र.सू.1.4.6) इति सूत्रे विवृतः ॥ धर्म उपायः धर्मादन्यत्र प्रसिद्धोपायविलक्षण इत्यर्थः । अधर्मो धर्मेतरः उपेयः अधर्मादन्यत्र प्रसिद्धसाध्यविलक्षण इत्यर्थः । अस्मादिति बुद्धिस्थस्तत्साधको विवक्षितः । स एवोपेतो स हि प्रसिद्धोपेतृविलक्षणः । साधकावस्थायामितरफलविरक्तत्वादेवं फलदशायामाविर्भूतगुणाष्टक विशिष्टस्वरूपत्वाच्च । कृताकृतादिति धर्मादीनां विशेषणम् । कृताकृताच्च धर्मादेर्विलक्षणं यद्भूताच्च भव्याच्च धर्मादेर्विलक्षणं यदित्यर्थः ॥ यद्वा धर्माधर्मादच्चान्यत्रेत्युपासनप्रश्नः । पुण्यपापरूपसाधनविलक्षणत्वात् । कृताकृताद्भूताद्भव्याच्चान्यत्रेति कालापरिच्छिन्नमुपेयं पृष्टम् । उपेतुरपि चेतनस्य नित्यत्वात् प्राप्यान्तर्भावाच्च । अत एव तस्यापि तन्त्रेण प्रश्नः । तदन्तर्गतत्वं प्राप्तुः स्वरूपमिति हि वक्ष्यते । अत्र यत्तच्छब्दौ तृतीयपराविति भाव इति नचिकेतसा पृष्ट आह ॥ सर्वे वेदा यत्पदमामनन्ति ॥ पद्यत इति पदं&amp;quot;सोऽध्वनः पारमाप्नोति तद्विष्णोः परमं पदम्&amp;rsquo;&amp;rsquo; इत्युत्तरत्र वक्ष्यमाणं ब्रह्मस्वरूपं सर्वे वेदाः साक्षात्परम्परया वा प्रतिपादयन्तीत्यर्थः ॥ तपाँसि सर्वाणि च यद्वदन्ति ॥ तपांसि तपःप्रधानाः उपरितनभाग इति व्यासार्यैर्व्याख्यातम् ॥ यदिच्छन्तो ब्रह्मचर्यं चरन्ति ॥ ब्रह्मचर्यं गुरुकुलवासस्त्रीसङ्गरहित्यादिलक्षणं यदिच्छन्तोऽनुतिष्ठन्ति ॥ तत्ते पदं सङ्ग्रहेण ब्रवीमि ॥ तत्ते पदं सङ्ग्राहकेण शब्देन वक्ष्यामीत्यर्थः । प्राप्यवक्तव्यत्वप्रतिज्ञापरेऽस्मिन्मन्त्रेऽर्थात् प्रणवप्रशंसाया अपि लाभात्प्रणवं प्रशस्येति भाष्यस्य सर्वे वेदा इत्यादि पादत्रयोक्तब्रह्मप्रतिपादक तयाप्रशस्येत्यर्थ इतिश्रुतिप्रकाशिकावचनस्य चानुपपत्तिरिति द्रष्टव्यम् । सङ्क्षेपेण तत्प्रतिपादकं किमित्यत आह ॥ आेमित्येतत् । &amp;ldquo;आें तत्सदितिनिर्द्देशो ब्रह्मणस्त्रिविधः स्मृतः&amp;rsquo;&amp;rsquo; इति प्रणवस्यब्रह्मवाचकत्वात्प्रण वावयवयोरकारमकारयोः परजीववाचितयोपेयोपेत्रोरप्युपदिष्टत्वमस्तीति द्रष्टव्यम् ॥ अत एवोपाय स्वरूपमप्यत्रार्थमिति मन्तव्यम् ॥ एवं वाचकं प्रणवं द्वाभ्यां मन्त्राभ्यां स्तौति ॥ एतध्देवाक्षरं ब्रह्मआें मित्यनेनैवाक्षरेण परमपुरुषमभिध्यायीतेति ब्रह्मप्राप्तिसाधनध्यानालम्बनत्वादिद मेवाक्षरं ब्रह्मप्राप्तिसाधनत्वाद्ब्र्रह्म ॥ एतद्ध्येवाक्षरं परम् ॥ जाप्येषु ध्येयेषु च श्रेष्ठमित्यर्थः ॥ एतध्देेवाक्षरं ज्ञात्वा यो यदिच्छति तस्यतत् ॥ एतदक्षरमुपास्यानेनोपासनेनन्दं फलं मे भूयादिति यत्कामयते तत्तस्य भतीत्यर्थः ॥ एतदालम्बनँ श्रेष्ठम् ॥ एतदोङ्काररूपमालम्बनं श्रेष्ठम् । ध्यानादेरिति शेषः ॥ अत एवएतदालम्बनं परम् ॥ एतदालम्बनं ध्यानादि सर्वोत्कृष्टमित्यर्थः ॥ एतदालम्बनं ज्ञात्वा ब्रह्मलोके महीयते ॥ स्पष्टोऽर्थः ॥ प्रथमं तावत्प्रत्यगात्मस्वरूपमाह । न जायते म्रियते इत्यादिना मन्त्रद्वयेन । इदं च प्रस्तुत्य व्यासार्यैरित्थं ह्युक्तम् &amp;ldquo;इदं मन्त्रद्वयं तावदेकविषयम् । न हन्यते हन्यमाने शरीर इत्येतद्विवरणरूपत्वाद्दितीयमन्त्रस्य । हन्ता चेदिति मन्त्रश्च जीवविषय एव । लोकस्य परमात्मनि हन्तृहन्तव्यभावप्रतीत्यभावात् । परमात्मा हि प्रत्यक्षागोचरः । कथं तस्मिन्वध्यतादिप्रतिपत्तिः । अहमेनं हन्मि अयं मां हन्तुमिच्छतीति वध्यधातकभावाभिमानो हि देहिनां जीवविषय एव । ननु नास्य जरयैतज्जीर्य्यतीतिवत् परमात्मनोऽपि हननप्रतिषेध उपपद्यते । सत्यम् । तत्र दहराकाशस्य देहान्तः स्थित्या शङ्कित विकारनिषेध उपपद्यते । इह तु लोकप्रसिद्धाभ्रान्तिरनूद्यनिरस्यते । न हि परमात्मनि वध्यधातकभ्रान्तिः कस्याप्यस्ति । अतोऽनुवादनिषेधावनुपपन्नौ । न जायत इति मन्त्रश्चेतनैकार्थः । अतो मन्त्रद्वयमपि जीवविषयकमेवेति । अक्षरार्थस्तु । न जायते म्रियते वा विपश्चित् ॥ विपश्चित्तवार्होऽयमिदानीमपि जननमरणशून्य इत्यर्थः ॥ नायं कुतश्चित् ॥ उत्पादकशून्यः ॥ न बभूव कश्चित् ॥ पूर्वमपि मनुष्यादिरूपेण जनन शून्यः॥ न जायते इत्यत्र हेतुमाह ॥ &amp;ldquo;अजः&amp;rsquo;&amp;rsquo; ॥ इति॥ न म्रियते इत्यत्र हेतुमाह ॥ &amp;ldquo;नित्यः&amp;rsquo;&amp;rsquo; ॥ इति॥ न कुतश्चिदित्यत्र हेतुमाह ॥ &amp;ldquo;शाश्वतोऽयम्&amp;rsquo;&amp;rsquo; ॥ इति॥ न बभूवेत्यत्र हेतुमाह ॥ &amp;ldquo;पुराणः&amp;rsquo;&amp;rsquo; ॥ इति॥ ननु कथमस्य नित्यत्वं शरीरान्तर्वर्तिनः शरीरविनाशानुविनाशित्वावश्यम्भावादित्यत आह ॥ न हन्यते हन्यमाने शरीरे ॥ स्पष्टोऽर्थः । तदेवोपपादयति ॥ हन्ता चेन्मन्यते हन्तुम् ॥ अहमेनं हनिष्यामीति देहात्मदृष्ट्या मन्यते चेदित्यर्थः ॥ हतश्चेन्मन्यते हतम् ॥ छिन्नदेहावयवो देहात्मदृष्ट्यात्मानं हतोऽहमिति मन्यते चेदित्यर्थः ॥ उभौतौ नविजानि (नी) तः॥ आत्मस्वरूपमिति शेषः ॥ नायं हन्ति ॥ आत्मानमिति शेषः ॥ न हन्यते ॥ आत्मस्वरूपमिति शेषः। नच वेदान्तवेद्यपरिशुद्धात्मस्वरूपे कथं हननादिप्रसक्तितत्पूर्वक निषेधाविति वाच्यम् । तस्यैव क्षेत्रज्ञतया तत्प्रयुक्तस्यतत्सम्भवादितिद्रष्टव्यम् ॥ एवं मन्त्रद्वयेन प्रत्यगात्मस्वरूपं विशोध्य तदात्मभूतपरमात्मस्वरूपमाह ॥ अणोरणीयान् ॥ अणोः सर्वाचेतनापेक्षया सूक्ष्माच्चेतनादणुतरः । ततोऽपि सूक्ष्मस्तदन्तः प्रवेशयोग्यः ॥ महतो महीयान् ॥ आकाशादेरपि महीयान्महत्तरः । स्वाव्याप्तवस्तुरहित इत्यर्थः ॥ आत्मास्य जन्तोर्निहितो गुहायाम् ॥ अस्य जन्तोर्न जायते म्रियत इति मन्त्रद्वयप्रतिपाद्यस्य चेतनस्यात्मा अन्तः प्रविश्य नियन्ता । नचास्य जन्तोरित्यस्य हृदयकुहरवाचिगुहाशब्देनैवान्वयो नात्मशब्देनेति शङ्क्यम् ॥ मूलतः शाखां परिवास्योपवेशं करोतीत्यत्र मूलतः शाखां परिवास्य मूलतः उपवेशं करोतीत्यन्वयवत् साकाङ्क्षाभ्यामात्मगुहाशब्दाभ्यामन्वयसम्भवात् । अतश्च जन्तुशब्दितपूर्वमन्त्रद्वयनिर्दिष्टजीव स्वरूपापेक्षया एतन्मम्प्रतिपाद्यस्य भेदप्रतीतेः पूर्वमन्त्रद्वयप्रतिपाद्य एवाणोरणीयानिति मन्त्रप्रतिपाद्योऽस्त्विति शङ्का निरस्ता । ननु न जायत इत्युपन्यस्तस्यात्मनो जायमानवाचि जन्तुशब्देन परामर्शस्यानुपपन्नतयाऽस्यजन्तोरित्यस्य प्रत्यक्षादिसन्निधापितेतरदेहपरताया एव वक्तव्यत्वेन तद्गुहानिहित आत्मा प्रागुपन्यस्तो जीव एवास्तु । नच कर्तृत्वभोक्तृत्वविशिष्टतया सदाहमिति भासमाने जीवे &amp;ldquo;कस्तं मदामदं देवं मदन्यो ज्ञातुमर्हति । क इत्था वेद यत्र सः&amp;rsquo;&amp;rsquo; इत्युत्तरसन्दर्भे प्रतिपाद्यमानदुर्विज्ञानत्वं कथमन्वेतीतिवाच्यम् । जीवस्यकर्तृत्वादिविशिष्टतया सर्वलोकविदितत्वेऽपि मुक्तप्राप्यब्रह्मरूपविशिष्टतया दुर्ज्ञानत्वसम्भवादिति चेन्न । &amp;ldquo;प्राणी तु चेतनो जन्मी जन्तुजन्युशरीरिणः&amp;rsquo;&amp;rsquo; इति जन्तुशब्दस्य चेतनपर्यायतया पाठात् प्रकृतजीव वाचित्वसम्भवादस्येतिशब्दस्य पूर्वमन्त्रनिर्दिष्टजीवविषयत्वसम्भवे प्रत्यक्षोपस्थापित देहपरत्वाश्रयणायोगात् । &amp;ldquo;एष म आत्मान्तर्हृदयेऽणीयानेष मे आत्मान्तर्हृदये ज्यायान्&amp;rsquo;&amp;rsquo; इत्यत्यन्ताणुत्वमहत्वयोः परमात्मधर्मत्वेन प्रसिद्धतया अणोरणीयानिति मन्त्रस्य तद्विषयत्वस्यैव युक्तत्वेन पूर्वमन्त्रनिर्दिष्टशुद्धात्मपरत्वासम्भवादणोरणीयानिति मन्त्रः परमात्मस्वरूपपर एव । तमक्रतुः पश्यति वीतशोको धातुः प्रसादान्महिमानमात्मनः ॥ तं तादृशं परमात्मानम् । अक्रतुः काम्यकर्मादिरहितः सन् धातुर्धारकस्य परमात्मनः प्रसादादात्मना ेमहिमानं महत्वसम्पादकं स्वसार्वज्ञादिगुणाविर्भावहेतुभूतं परमात्मानं यदा पश्यति तदा वीतशोको भवतीत्यर्थः। &amp;ldquo;द्युभ्वाद्यायतनं&amp;rsquo;&amp;rsquo;(ब्र.सू.1.3.1) इत्यधिकरणे जुष्टं यदा पश्यत्यन्यमीशम्&amp;rsquo;&amp;rsquo; इति मन्त्रं प्रस्तुत्य यदा स्वस्मादन्यं स्वस्येशं प्रीयमाणस्येश्वरस्य महिमानं च निखिलजगन्नियमनरूपं यदा पश्यति तदा वीतशोको भवतीति भगवता भाष्यकृता व्याख्यातत्वात्तदनुसारेणेहापि यःपश्यति सवीतशोको भवतीत्यर्थः । धातुः प्रसादाद्वीतशोको भवतीति वान्वयः । &amp;ldquo;प्रसीदत्यच्युतस्तस्मिन्मप्रसन्ने क्लेशसङ्क्षयः&amp;rsquo;&amp;rsquo; इति स्मृतेरिति द्रष्टव्यम् । धातोः प्रसादादिति पाठे ऽपि स एवार्थः । तमक्रतुमिति पाठे अक्रतुं कर्मकृतोत्कर्षापकर्षशून्यमिति परमात्मविशेषणम् । धातुः प्रसादशून्यस्य परमात्मतत्त्वं दुरधिगममिति दर्शयति ॥ आसीनो दूरं व्रजति शयानो याति सवतः ॥ परमात्मनः सर्वात्मकत्वादितरत्र विरुद्धतया भासमना अपि आसीनत्वदूरगन्तृत्वादिधर्मा जीवद्वारा तत्र सन्तीति भावः ॥ कस्तं मदामदं देवं मदन्यो ज्ञातुमर्हति ॥ हर्षाहर्षरूपविरुद्धधर्मा यं तं परमात्मप्रसादानुग्रहीतमादृशजनव्यतिरिक्तः को वा ज्ञातुमर्हतीत्यर्थः ॥ अशरीरँ शरीरेष्वनवस्थेष्ववस्थितम् ॥ अशरीरं कर्मकृतशरीररहितम् । अनवस्थेषु अस्थिरेषु शरीरेषु नित्यत्वेन तत्र स्थिरम् ॥ महान्तं विभुम् ॥ महावैभवशालिनम् ॥ आत्मानं मत्वा धीरो न शोचति इति ॥ स्पष्टोऽर्थः ॥ ईदृशात्मप्राप्त्युपायमाह ॥ नायमात्मा प्रवचनेन लभ्यो न मेधया न बहुना श्रुतेन ॥ अत्र प्रवचनशब्देन प्रवचनसाधनं मननं लक्ष्यते । उत्तरत्र न मेधया न बहुना श्रुतेनेति श्रवणनिदिध्यासनयोर्वक्ष्यमाणत्वात्तत्समभिव्याहारादध्ययनरूपप्रवचनस्य हेतुत्वप्रसक्तेः । तथैव व्यासार्यैरपि विवृतत्वाच्च ॥ यमेवैष वृणुते तेन लभ्यः ॥ एष परमात्मा यं साधकं प्रार्थयते तेन लभ्यः । प्रार्थनीयपुंसा लभ्य इत्यर्थः । तत्प्रार्थनीयत्वं च तत्प्रियतमस्य पुंसः । तत्प्रियतमत्वं च तत्प्रीतिमत एव । ततश्च भगवद्विषयिणी उपासकस्य प्रीतिर्भगवत उपासके प्रीतिमुत्पाद्य तत्प्राप्तिहेतुर्भवतीत्यर्थः ॥ तस्यैष आत्मा विवृणुते तनूं स्वाम् ॥ तस्योपासकस्यैष आत्मा परमात्मा स्वरूपं प्रकाशयति स्वात्मानुभवं प्रयच्छतीत्यर्थः । वृणुत इति पाठे स एवार्थः ॥ परमात्मोपासनाङ्गतया कांश्चिद्धर्मानुपदिशति ॥ नाविरतो दुश्चरितात् ॥ अत्यकरणाद्योऽनिवृत्तः ॥ नाशान्तो नासमाहितः ॥ अशान्तबाह्येन्द्रियः नानाविधव्यापारविक्षिप्तचित्ततयाऽनवहितमनाः ॥ नाशान्तमानसो वापि ॥ अनिगृहीतमानसश्च ॥ प्रज्ञानेनैनमाप्नुयात् ॥ अत्र पुरुषार्थस्यापि दुश्चरितविरत्यादेरुपासनाङ्गतया विधानं पुरुषार्थानृतवदननिषेधस्य दर्शपौर्णमास प्रकरणे नानृतं वदेदिति क्रत्वङ्गतया विधानवदुपपद्यते । यस्तु पुरुषार्थमपि दुश्चरितनिषेधमतिलङ्घ्य परमात्मोपासनमविगुणं चिकीर्षति तस्य दुश्चरितविरतिरूपाङ्गवैगुण्यादु पासनसाद्गुण्यं न सिध्यतीति भावः ॥ यस्य ब्रह्म च क्षत्रं च उभे भवत आेदनः । मृत्युर्यस्योपसेचनं क इत्था वेदय त्रसः ॥ ब्रह्मक्षत्राख्यवर्णद्वयोपलक्षितकृत्स्नचराचरात्मकमिदं जगद्यस्यौदनो भवति विनाश्यं भवतीत्यर्थः । यस्य मृत्युः स्वयमद्यमानत्वे सति अन्यस्यादनहेतुर्भवति सः निखिलचराचर संहर्ता परमात्मा यस्मिन्प्रकारे स्थितः यत्प्रकारविशिष्टःतत्प्रकारमित्थमितिकोवेदेत्यर्थः । ननु ब्रह्मक्षत्रशब्देन चराचरग्रहणे किं बीजमितिचेत् । उच्यते । ब्रह्म च क्षत्रं च आेदन इत्युक्ते ब्राह्मणक्षत्रियवर्णयोः किं (कं) चित्प्रत्योदनशब्दस्य मुख्यार्थत्वाभावादोदनशब्देन भोज्य (ग्य) त्वं विनाश्यत्वं वा लक्षणीयम् । न हि ब्रह्मक्षत्रमात्रभोक्ता तन्मात्रसंहर्ता वा कश्चिज्जीवः परमात्मा वास्ति । न चान्तरादित्यविद्यायां &amp;ldquo;ये चामुष्मात्पराञ्चो लोकाः तेषां चेष्ट&amp;rsquo;&amp;rsquo; इति सर्वलोकेश्वरे परमात्मन्युपासनार्थं लोकविशेषेईशितृत्वश्रवणात्सर्वसंहर्तर्यपि परमात्मनि ब्रह्मक्षत्रसंहरणमुपासनार्थमुपदिश्यतामिति वाच्यम् । तद्वदस्योपासनाप्रकरणत्वाभावात् । अतो ब्रह्मक्षत्रग्रहणस्य चराचरमात्रोपलक्षणं युक्तम् । उक्तं चसूत्रकृता &amp;ldquo;अत्ताचराचरग्रहणात्&amp;rsquo;&amp;rsquo; (ब्र.सू.1.2.9) इति । नन्वेवमप्योदनशब्देन किमिति विनाश्यत्वं लक्षणीयम् । गौणत्वमपि शब्दस्य साधारणगुणमपहायासाधारणगुणेनैव निर्वाह्यम् । नह्यग्निर्माणवक इत्यत्राग्निशब्देन पैङ्गल्यादेरिव द्रव्यत्वादेरुपस्थितिरस्ति । अत एवोद्गातृशब्देन सर्वर्त्विक्साधारणगुणं विहायोद्गातृ गुणमात्रलक्षण पूर्वतन्त्रे निर्णीता । तद्वदिहापि ब्रह्मक्षत्रयोरोदनशब्दमुख्यार्थत्वाऽसम्भवेऽपि भोज्यत्वभोग्यत्वरूपान्तरङ्गाकारलक्षकत्वमेव युक्तम् । नत्वत्यन्तबहिरङ्गविनाश्यत्वाकारस्य येन निखिल चराचरसंहर्ता परमात्मात्र वाक्ये प्रतीयत इति चेत् उच्यते । यद्यपि विनाशित्वं साधारणाकारः तथापि मृत्युर्यस्योपसेचनमिति वाक्यशेषानुरोधात् साधारणोऽपि गौण्यावृत्त्या लक्षयितुमुचितः । ननु उपसेचनशब्दापेक्षया आेदनशब्दस्य मुख्यत्वादोदनशब्दस्वारस्यानुरोधेनासाधारणाकाररूपभोग्यत्वे लक्षिते जघन्यमुपसेचनपदमबाधकत्वाभिप्रायेण कथञ्चिन्नीयताम् । अतश्च योऽत्र ब्रह्मक्षत्रभोक्ता यस्य च मृत्युरबाधकः सोऽस्मिन्मन्त्रे प्रतिपाद्यः । भोक्तृत्वं जीवस्येति स एवास्मिन्मन्त्रे प्रतिपाद्यतामिति चेत् उच्यते । उपसेचनत्वेन रूपितस्य मृत्योरोदनत्वरूपितेन ब्रह्मक्षत्रशब्दितेन दध्यन्नवत्प्रतीतस्य सम्बन्धस्य सर्वात्मना वाघप्रसङ्गात् । नहि यस्य ब्रह्मक्षत्रं भोग्यं यस्य च मृत्युरबाधक इत्युक्ते मृत्योर्ब्रह्मक्षत्रस्य च सम्बन्धः प्रतीयते । अतः उपसेचनशब्दस्योदनशब्दापेक्षया जघन्यत्वे बाधकत्वरूपसाधारणगुणं विहाय स्वयमद्यमानत्वे सत्यन्यादनहेतुत्वरूपासाधारणाकार एवग्राह्यः । ततश्चैकवाक्यान्तर्गतया चरम श्रुतोपसेचनपदानुसारेणौदनशब्देनापि विनास्यत्वमेव लक्षणीयम् । स्वबुद्ध्युपस्थापनीय विशेषाकार रूपगुणग्रहणादप्येक वाक्यतापन्नपदान्तरोप स्थापितगुणग्रहणस्यैव बुद्धिलाघवेनैकवाक्यता सामर्थ्यानुरोधेन च न्याय्यत्वादित्य स्यार्थस्यात्ताचराचरग्रहणादित्यधिकरणे निर्णीतत्वात् ॥ 24॥ परमात्मनश्च सूपासत्वं द्वाभ्यां मन्त्राभ्यां दर्शयति ॥ ॥ इति द्वितीयवल्लीदीपिका ॥ ऋुतं पिबन्तौ सुकृतस्य लोके गुहां प्रविष्टौ परमे परार्धे । छायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ सत्यवदवश्यं भाविकर्मफलमनुभवन्तौ सुकृतसाध्यलोकवर्तिनौ गुहां प्रविष्टौ हृदयगुहावर्तिनौ परार्धे उत्कृष्टे परमाकाशे वर्तमानौ अज्ञसर्वज्ञरूपतया छायातपशब्दनिर्दिष्टौ पञ्चाग्निपरिशुश्रूषापरिशुद्धान्तःकरणा त्रिणाचिकेता ब्रह्मविदश्च वदन्तीत्यर्थः । अज्ञवाचिछायाशब्देन जीवं निर्द्दिशतोऽयमभिप्रायः । उपास्योपासकयोरेकगुहावर्तित्वे तयोरेव प्राप्यप्राप्तृतया प्राप्यस्य च तत्प्राप्तिसाधनरथत्वेन निरूपिते शरीरेऽवस्थानमयुक्तम् । न हि रथेन प्राप्तव्यो रथस्थो भवतीति शङ्का न कार्या । प्राप्यस्य परमात्मनः तत्रावस्थित्वेऽपि जीवस्य &amp;ldquo;पराभिध्यानात्तु तिरोहितम्&amp;rsquo;&amp;rsquo; (ब्र.सू.3.2.5) इत्युक्तरीत्या परमात्मसङ्कल्पमूलकर्मरूपा विद्यातिरोहिततया तदनुभवलक्षणतत्प्राप्तेरभावेन प्राप्तप्राप्ययोः रथत्वरूपित शरीरान्तर्वर्त्येक गुहावर्तित्वकथने नानुपपत्तिः ॥ यः सेतुरीजानानाम्यज्वनामाधारभूतः । कर्मफलप्रद इत्यर्थः । ईजानानामिति कानजन्तः शब्दः ॥ अक्षरं ब्रह्म यत्परम् ॥ निर्विकारं परं ब्रह्म ॥ अभयं तितीर्षतां पारम् । संसारसागरं तितीर्षतां निर्भयं दृढतरं तीरम् ॥ नाचिकेतँ शकेमसि ॥ नाचिकेताग्निप्राप्यमुपासितुं शक्तास्म इत्यर्थः । शकेर्व्यत्ययेन शपि इदन्तोमहि । नाचिकेतं शकेमहीत्यस्य मन्त्रखण्डस्य तथैव भाष्यकृता व्याख्यातत्वात् । अतोदुरुषासत्वबुद्ध्या न भेतव्यमिति भावः । आत्मानं स्थितं विध्दीत्यादिना सोऽध्वनं पारमाप्नीतितीत्यन्तेन संसाराध्वपार भूतवैष्णवपरमपद प्राप्तौ परिकरमुपदिशन् प्राप्तृस्वरूपमुपदिशति । आत्मानं रथिनं विद्धि । शरीरं रथमेव च ॥ स्पष्टोऽर्थः॥ बुद्धिं तु सारथिं विद्वि,बुद्धिलक्षणव्यवसायाधीनत्वाद्देहप्रवृत्तेस्तस्याः सारथित्वमिति भावः ॥ मनः प्रग्रहमेव च ॥ प्रग्रहोरशना ॥ इन्द्रियाणि हयानाहुः ॥ स्पष्टोऽर्थः ॥ विषयांस्तेषु गोचरान् ॥ तेषु इन्द्रियेषु हयत्वेन रूपितेषु । गोचरान्मार्गान् । शब्दादिविषयान्विद्धीत्यर्थः । रथ सारथिहयप्रग्रहत्वेन रूपितानां शरीरेन्द्रियमनोबुद्धीनामभावे रथित्वेन रूपितस्योदीसीन स्यात्मनो गमनरूपलौकिकवैदिकक्रियाकर्तृत्वमेव नास्तीत्येतत्सुप्रसिद्धत्वेन दर्शयति ॥ आत्मेन्द्रियमनोयुक्तं भोक्तेत्याहुर्मनीषिणः ॥ आत्मशब्दो देहपरः । मनश्शब्दस्तत्कार्यबुद्धेरप्युपलक्षकः । पूर्वमन्त्रे बुद्धेरपि सारथित्वेन निर्दिष्टत्वात् । भोक्ता कर्तृत्वभोक्तृत्वादिमानित्यर्थः । नहि केवलस्यात्मनः कर्तृत्वं भोक्तृत्वं वास्तीति भावः ॥ शरीरादेरथत्वादित्यरूपणस्य प्रयोजनमाह ॥ यस्त्वविज्ञानवान् भवति अयुक्तेन मनसा सह । तस्येन्द्रियाण्यवश्यानि दुष्टाश्वा इव सारथेः ॥ यस्तु विज्ञानवान्भवति युक्तेन मनसा सह । तस्येन्द्रियाणि वश्यानि सदश्वा इव सारथेः ॥ लोके हि समीचीनसारथिप्रग्रहवतः अश्वा वशीकृता भवन्ति एवं सारथिप्रग्रहत्वेन रूपितयोर्विज्ञानमनसोः सामीचीन्येअश्वत्वेन रूपितानीन्द्रियाणि वश्यानि भवन्ति नान्यथेत्यर्थः । हयत्वेन रूपितानामिन्द्रियाणां वशीकरणतदभावयोः प्रयोजनन्दर्शयति मन्त्रद्वयेन ॥ यस्त्वविज्ञानवान्भवति अमनस्कः सदाऽशुचिः । न तु तत्पदमाप्नोति संसारं चाधिगच्छति ॥ यस्तु विज्ञानवान्भवति समनस्कः सदा शुचिः । स तु तत्पदमाप्नोति यस्माद्भूयो न जायते ॥ अमनस्कः- अनिगृरीतमनाः । अत एवाशुचिः । सर्वदा विपरीतचिन्ताप्रवणत्वादित्यर्थः । न केवलं जिगिमिषितप्राप्त्यभावमात्रं प्रत्युत गहनं संसारकान्तारमेव प्रापयतीत्यर्थः ॥ किं तत्पदमित्याकाङ्क्षायां तत्पदं दर्शयन्नुपसंहरति ॥ विज्ञानसारथिर्यस्तु मनःप्रग्रहवान्नरः । सोऽध्वनः पारमाप्नोति तद्विष्णोः परमं पदम् ॥ समीचीनविज्ञानमनःशाली संसाराध्वपारभूतं परमात्मस्वरूपं प्राप्नोतीत्यर्थः । वशीकार्यत्वाय रथत्वादिनारूपितेषु शरीरादिषु यानि येभ्योवशीकार्यतायां प्रधानानि तान्युच्यन्ते ॥ इन्द्रियेभ्यः परा ह्यर्था अर्थेभ्यश्च परं मनः । मनसस्तु परा बुद्धिर्बुद्धेरात्मा महान्परः ॥ महतः परमव्यक्तमव्यक्तात्पुरुषः परः । पुरुषान्न परं किञ्चित्सा काष्ठा सा परा गतिः ॥ अस्य मन्त्रद्वयस्यार्थोभगवता भाष्यकृता &amp;ldquo;आनुमानिकमप्येकेषाम्&amp;rsquo;&amp;rsquo;(ब्र.सू.1.4.1)इत्यधिकरणे उक्तः । इत्थं हि तत्र भाष्यकृता तेषु रथादिरूपीतशरीरादिषु यानि येभ्यो वशीकार्य तायां प्रधानानि तान्युच्यन्ते । इन्द्रियेभ्यः परा इत्यादिना । तत्र हयत्वेन रूपितेन्द्रियेभ्यो गोचरत्वेन रूपितविषया वशीकार्यत्वे पराः । वश्येन्द्रियस्यापि विषयसन्निधाविन्द्रियाणां दुर्निग्रहत्वात् । तेभ्योऽपि परं प्रग्रहरूपितं मनः । मनसि विषयप्रवणे विषयासन्निधानस्याप्य किञ्चित्करत्वात् । तस्मादपि सारथित्वरूपिता बुद्धिः परा । अध्यासादौ मनसोऽप्यकिं चित्करत्वात् । तस्या अपि रथित्वेन रूपित आत्मा कर्तृत्वेन प्राधान्यात्परः । सर्वस्यात्मेच्छा यत्तत्वात् । आत्मैव महानिति च विशिष्यते । तस्मादपि रथरूपितं शरीरं परम् । तदायत्तत्वाज्जीवस्य सकलपुरुषार्थ साधनप्रवृत्तीनाम् । तस्मादपि परः सर्वान्तरात्मभूतोऽन्तर्याम्यध्वनः पारभूतः परमपुरुषः । यथोक्तस्यात्मपर्यन्तस्य तत्सङ्कल्पायत्तप्रवृत्तित्वात् । स खल्वन्तर्यामितयोपासनस्यापि निर्वर्तकः । &amp;ldquo;परात्तुतच्छ्रुतेः&amp;rsquo;&amp;rsquo; (ब्र.सू.2.3.40) इति हि जीवात्मनः कर्तृत्वं परमपुरुषायत्तमिति वक्ष्यते । वशीकार्योपासननिर्वृत्त्युपायकाष्ठाभूतः परमप्राप्यश्च स एव । तदिदमुच्यते ॥ &amp;ldquo;पुरुषान्नपरं किं चित्सा काष्ठा सा परागतिः&amp;rsquo;&amp;rsquo; इति । तथाचान्तर्यामिब्राह्मणे &amp;ldquo;य आत्मनि तिष्ठन्&amp;rsquo;&amp;lsquo;इत्यादिभिः सर्वं साक्षात्कुर्वन्सर्वं नियम यतीत्युक्त्वा &amp;ldquo;नान्योऽतोस्ति द्रष्टेति नियन्त्रन्तरं निषिध्यते ॥ भगवद्गीतासु च &amp;ldquo;अधिष्ठानं तथा कर्त्ता करणं च पृथग्विधम् । विविधा च पृथक् चेष्टा दैवं चैवात्र पञ्चमम्&amp;rsquo;&amp;rsquo; (श्री.भ.गी.18.14) इति ॥ दैवमत्र पुरुषोत्तम एव । &amp;ldquo;सर्वस्यचाहंहृदिसन्निविष्टोमत्तः स्मृतिर्ज्ञानमपोहनञ्च&amp;rsquo;&amp;rsquo; (श्री.भ.गी.17.15) इति वचनात् । तस्य च वशीकरणं तच्छरणागतिरेव । यथाह । &amp;ldquo;ईश्वरः सर्वभूतानां हृद्देशेऽर्जुन&amp;rsquo;&amp;lsquo;तिष्ठति । भ्रामयन्सर्वभूतानियन्त्रा रूढानि मायया । तमेवशरणं गच्छ&amp;rsquo;&amp;rsquo; (श्री.भ.गी.18.61) इति । तदेवमात्मानं रथिनं विद्धीत्यादिना रथयादिरूपकविन्यस्ता इन्द्रियादयः इन्द्रियेभ्यः पराह्यर्था इत्यत्र स्वस्वशब्दैरेव प्रत्यभिज्ञायन्ते । तेन रथरूपितं शरीरमिति परिशेषात्तदव्यक्तशब्देनोच्यत इति भाषितम् ॥ एष सर्वेषु भूतेषु गूढोत्मा न प्रकाशते ॥ सर्वेषु भूतेष्वात्मतया वर्तमानोऽसौ गुणत्रयमायातिरोहितत्वेनाजितबाह्याभ्यन्तः करणानां न यथावत्प्रकाशते ॥ दृश्यते त्वग्र्यया बुद्ध्या सूक्ष्मया सूक्ष्मदर्शिभिः । अग्र्ययाऐकाग्र्ययुक्तया बाह्याभ्यन्तरव्यापाररहितया सूक्ष्मार्थविवेचनशक्तया सूक्ष्मदर्शनशीलैर्दृश्यते इत्यर्थः । बाह्याभ्यन्तरकरणव्यापारराहित्य प्रकारमध्यात्मयोगाधि गमेनेति निर्दिष्ट जीवस्वरूपज्ञानप्रकारं च दर्शयति ॥ &amp;ldquo;यच्छेद्वाङ्मनसी प्राज्ञः&amp;rsquo;&amp;rsquo; ॥ इत्यादिना॥ इमं मन्त्रं प्रस्तुत्येत्थं हि भाष्यकृता &amp;ldquo;इत्यादिरूपितानामिन्द्रियादीनां वशीकरणप्रकारोऽ यमुच्यते । यच्छेद्वाङ्मनसी वाचम्मनसि नियच्छेत् । वाक्पूर्वकानि कर्मेन्द्रियाणि ज्ञानेन्द्रियाणि च मनसि नियच्छेदित्यर्थः । वाक्शब्दे द्वितीयायाः &amp;ldquo;सुपांसुलुगित्या&amp;rsquo;&amp;lsquo;दिना लुक् । मनसीति सप्तम्याश्छान्दसो दीर्घः । तद्यच्छेज्ज्ञान आत्मनि ॥ तन्मनो बुद्धौ नियच्छेत् । ज्ञानशब्देनात्र पूर्वोक्ता बुद्धिरभिधीयते । ज्ञान आत्मनीति व्यधिकरणे सप्तम्यौ । आत्मनि वर्तमाने ज्ञाने नियच्छेदित्यर्थः ॥ ज्ञानमात्मनि महति नियच्छेत् । (बुद्धिं कर्तरि महति आत्मनि नियच्छेत्) ॥ तद्यच्छेच्छान्त आत्मनि ॥ तं कर्तारं परस्मिन् ब्रह्मणि सर्वान्तर्यामिणि नियच्छेत् । व्यत्ययेन तदिति नपुंसकलिङ्गता । एवं भूतेन रथिना वैष्णवं पदं गन्तव्यमित्यर्थः&amp;rsquo;&amp;rsquo; इति भाषितम् । विवृतं च श्रुतप्रकाशिकायाम् । वाचो मनसि नियमनं मनोननुगुणप्रवृत्तिवैमुख्यापादनम् । मनसो बुद्धौ नियमनं व्यवसायानु गुणप्रवृत्त्यापादनम्। बुद्धिश्चार्थेषु हेयताध्यवसायरूपा । तस्या बुद्धेरात्मनि नियमनं स एवो -पायतया साक्षात्कार्य इत्येतदर्थविषयत्वापादनम् । शान्ते-स्वत ऊर्मिषट्कप्रतिभटे । शान्त आत्मनि महत आत्मनो जीवस्य नियमनं नाम तच्छेषतया प्रतिपत्तिः । आत्मशब्दस्य पुल्लिङ्गत्वात् पुल्लिङ्गतच्छब्देन निर्देष्टव्ये छान्दसत्वाल्लिङ्गव्यत्ययः । ननु भाष्ये ज्ञान आत्मनीति व्यधिकरणे सप्तम्यौ आत्मनि वर्तमाने ज्ञाने नियच्छेदित्यर्थ इत्युक्तिरयुक्ता । अव्यावर्तकत्वादात्मनीति विशेषणस्य । आत्मन्यवर्तमानज्ञानस्यैवाभावात् । न च तद्यच्छेज्ज्ञान इत्येतावत्युक्ते तथा सति तस्या एव भ्रान्तेः सामानाधिकरण्ययोजनया दृढीकरणप्रसङ्गात् । नह्यात्मनीत्यनेनात्म भ्रान्तिर्व्युदस्यते । न चात्मनि वर्तमान इति भाष्यस्यात्मनि विषयविषयिभावलक्षणसम्बन्धेन वर्तमान इत्यर्थः । आत्मविषयकज्ञान इति यावत् । अतो नाव्यावर्तकत्वेन वैयर्थ्यदोष इति वाच्यम् । तथा सति ज्ञानमात्मनि महति नियच्छेदित्यस्य वैयर्थ्यापातात् । तदर्थस्यानेनैव सिद्धेरिति चेत् । उच्यते अयमभिप्रायो भाष्यकारस्य । तद्यच्छेज्ज्ञान आत्मनीत्यत्राऽऽत्मनीति विषयसप्तमी । तच्चात्मविषयं ज्ञानम् आत्मोपादेयः । तदतिरिक्ता अर्था हेया इत्येवंरूपम् । तच्चार्थेषु हेयताध्यवसायरूपा बुद्धिरिति श्रुतप्रकाशिकायां व्यक्तम् । तस्य चात्मानात्मविषयका हेयताहेयताध्यवसायरूपस्य ज्ञानस्य महत्यात्मनि नियमनं नाम स एवोपायतया साक्षात्कार्य इत्येतदर्थविषयत्वापादनमिति तत्रैवश्रुतप्रकाशिकायामुक्तात्वाद्वाक्यद्वयस्यापि सप्रयोजन तया त्वदुक्तवैयर्थ्यशङ्कानवकाश इति । एवं वशीकरणप्रकारमुपदिश्याधिकारिपुरुषानभिमुखी करोति ॥ उत्तिष्ठत जाग्रतआत्मज्ञानाभिमुखा भवत । अज्ञाननिद्राक्षयं कुरुत ॥ प्राप्यवरान्निबोधत ॥ वराञ्छ्रेष्ठानाचार्यानुपगम्यात्मतत्त्वं निबोधत । यद्वा उपासिताद्भगतो ब्रह्मविद्भयोवा । देवतापारमार्थ्यं च यथावद्वेत्स्यते भवानित्येवं रूपान् वरान् प्राप्य ज्ञेयमात्मतत्त्वं निबोधत । नोदासितव्यमिति भावः ॥ क्षुरस्य धारा निशितादुरत्यया दुर्गं पथस्तत्कवयो वदन्ति ॥ ज्ञानिनस्तदात्मतत्त्वं दुर्गमं पन्थानं वर्णयन्ति । तत्कस्य हेतोः । यत आत्मतत्त्वं क्षुरस्यायुधविशेषस्य धारा अग्रम्ं निशिता तीक्ष्णा दुरत्यया नातिक्रमणीया । तीक्ष्णे क्षुराग्ने सञ्चरतः पुंसो यथाकियत्यप्यनवधाने आत्मनाशो भवतिएवमात्मस्वरूपावगतिदशायांस्वल्पेप्यनवधानेऽपराधेआत्मनाशोभवतीतिभावः । उपसंहरति ॥ अशब्दमस्पर्शमरूपमव्ययं तथाऽरसं नित्यमगन्धवच्च यत् ॥ अत्र नित्यमित्येतदशब्दमित्यादौ प्रत्येकमभिसम्बन्ध्यते । अशब्दत्वादिवशादेव कालवदव्ययम् अवयवापचयशूनयमित्यर्थः ॥ अनाद्यनन्तं महतः परं ध्रुवं निचाय्य तं मृत्युमुखात्प्रमुच्यते ॥ महत इत्यनेनात्मनि महति नियच्छेदिति पूर्वमन्त्रनिर्दिष्टो जीवो गृह्यते । ध्रुवं स्थिरन्निचाय्य दृष्ट्वा दर्शनसमानाकारोपासनेन वशीकृत्येत्यर्थः । मृत्युमुखादतिभीषणात्संसारादित्यर्थः ॥ उपसंहरति ॥ पराञ्चि खानि व्यतृणतस्वयम्भूस्तस्मात्पराङ् पश्यति नान्तरात्मन् ॥ परानञ्चन्तीति -पराञ्चि खानीन्द्रियाणि, परप्रकाशकान्येव नात्मप्रकाशकानि कुत इत्यत्राह । व्यतृणत्स्वयम्भूःपरमात्मा इमानीन्द्रियाणि हिंसितवान् । &amp;ldquo;उतृदिर्हिंसायाम्&amp;rsquo;&amp;rsquo; इति हि धातुः । तस्मात्पराङ् पश्यति तस्मादेव हेतोः प्रत्यञ्चं द्रष्टुमसमर्थानिसन्ति पराङ् पराचः पदार्थान्पश्यं तीत्यर्थः ॥ ईदृशेऽपि लोकस्वभावे नद्याः प्रतिस्त्रोतः प्रवृत्त इव कश्चित्पुरुषधौरयः प्रत्यगात्मप्रवणोऽप्यस्तीत्याह ॥ कश्चिद्धीरः प्रत्यगात्मानमैक्षदावृत्तचक्षुरमृतत्वमिच्छन् ॥ चक्षुश्शब्दः इन्द्रियमात्रपरः । स्वस्वविषयव्यावृत्तेन्द्रियः कश्चिन्मुमुक्षुः धीशाली प्रत्यगात्मानं परिशुद्धेन मनसा साक्षात्करोतीत्यर्थः ॥ पराचः कामाननुयन्ति बालास्तेमृत्योर्यन्ति विततस्य पाशम् ॥ अज्ञास्त्वात्मव्यतिरिक्तशब्दादिविषयानवगच्छन्तः संसारपाशंविस्तृतं प्रतिपद्यन्त इत्यर्थः । या प्राणेन सम्भवत्यदितिर्देवतामयी । गुहां प्रविश्य तिष्ठन्ती या भूतेभिर्व्यजायत ॥ कर्मफलान्यत्तीत्यदितिर्जीव उच्यते । प्राणेन सम्भवति प्राणेन सह वर्तते । देवतामयी इन्द्रियाधीनभोगा गुहां प्रविश्य तिष्ठन्ती हृदयपुण्डरीककुहरवर्तिनी भूतोभिः पृथिव्यादिभूतैः सह व्यजायत देवादिरूपेण विविधा सत्यजायतेत्यर्थः ॥ एतद्वै तत् ॥ एतन्मन्त्रप्रतिपाद्यजीवस्वरूपं तत् । तदात्मकं ब्रह्मात्मकमित्यर्थः । अत्रैव प्रकरणे ब्रह्मजज्ञं देवमीडयं विदित्वेत्यत्र देवमित्यस्य देवात्मकं परमात्मकमिति व्याख्यातत्वात् । &amp;ldquo;क्षेत्रज्ञं चापि मा ंविद्धी&amp;rsquo;&amp;lsquo;त्येतदुपबृंहणे गीतावचनेऽपि मां मदात्मकमिति भाषितत्वाच्चैवमेवार्थः । ननु सर्वेषां ब्रह्मात्मकत्वं न सम्भवति । अहमित्यहन्ताश्रयतयानुसन्धीयमानो ह्यात्मा स चा हमिहैवास्मीति देशान्तरव्यावृत्ततयानुसन्धीयते । अतो ब्रह्मणः कथं सर्वदेशकालवर्तिपदार्थात्म भूतत्वमित्याशङ्क्याह ॥ यदेवेह तदमुत्र यदमुत्र तदन्विह ॥ यदेव परमात्मतत्त्वमत्र लोकेऽनुसन्धीयमानतयात्मभूतं तदेव लोकान्तवर्तिनामप्यात्म भूतमित्यर्थः । ततश्चात्मभेदो नास्तीत्यर्थः । अयमभिप्रायः । किम्परमात्मतत्त्वविदामहमिहैवेति प्रतीतिः सर्वदेशवर्तिपदार्थात्मत्वबाधकतयोपन्यस्यते उत तद्रहितानाम् । नाद्यः । तेषामहमि हेत्यादिप्रतीतेरेवाभावात् । प्रत्युताहं मनुरभवं सूर्यश्चेत्येव प्रतीतेः सत्त्वात् । न द्वितीयः । अतद्विदामहं प्रतीतेर्जीवमात्रविषयत्वेन तत्र परिच्छिन्नत्वप्रतीतेः परमात्मविभुत्वबाधकत्वा भावादिति ॥ मृत्योः स मृत्युमाप्नोति य इह नानेव पश्यति ॥ य इह परमात्मनि भेदमिव पश्यति संसारात्मसंसारान्तरं प्राप्नोतीत्यर्थः ॥ नन्वस्माकं परमात्मतत्त्वं कुतो नोपलभ्यत इत्यत्राह ॥ मनसैवेदमाप्तव्यंइदं परमात्मस्वरूपम् । परिशुद्धमनोग्राह्यमित्यर्थः । उक्तमेवार्थं दृढीकरणाय पुनरभ्यस्यति ॥ नेह नानास्ति किञ्चन ॥ मृत्योः स मृत्युमाप्नोति य इह नानेव पश्यति ॥ उक्तोऽर्थः ॥ अङ्गष्ठमात्रः पुरुषो मध्य आत्मनि तिष्ठति । ईशानो भूतभव्यस्य न ततो विजुगुप्सते ॥ कालत्रयवर्ति निखिलचेतनाचेतनेश्वरः पुरुष उपासकशरीरमध्ये अङ्गुष्ठपरिमाणः सन्नास्ते । ततस्तमादेव निखिलेश्वरत्वहेतोरेव वात्सल्यातिशयात् कष्टभूतदेहान्तरावस्थानान्नहि विजुगुप्सते । वात्सल्यवशेन भोग्यमेव पश्यतीत्यर्थः ॥ एतद्वै तत् ॥ एतन्मन्त्रप्रतिपाद्यमपि पूर्वोक्तपरमात्मस्वरूपमेवेत्यर्थः ॥ अङ्गुष्ठमात्रः पुरुषो ज्योतिरिवाधूमकः ॥ शुष्केन्धनानलवत्प्रकाशमान इत्यर्थः ॥ ईशानो भूतभव्यस्य स एवाद्य स उ श्वः ॥ अद्यतनपदार्थजातं श्वस्तनपदार्थजातं कालत्रयपदार्थजातं स एवेत्यर्थः ॥ यथोदकं दुर्गे वृष्टं पर्वतेषु विधावति ॥ यथापर्वतमूर्द्धनि वृष्टं प्रत्यन्तपर्वतेषु नानाभूततया पतित्वा पतित्वा धावति । एवं धर्मान्पृथक् पश्यन्तानेवानुविधावति ॥ एवं परमात्मगतदेवमनुष्यान्तर्यामित्वादिधर्मान्पृथगाधिकरणनिष्ठान्पश्यन्पर्वत निर्झरपातमनुकृत्य संसारकुहरे पततीत्यर्थः । अथ सर्वत्रैकात्म्यज्ञानस्य फलमाह ॥ यथोदकं शुद्धे शुद्धमासिकं तादृगेव भवति । एवं मुनोर्विजानत आत्मा भवति गौतम ॥ यथा शुद्धे शुभ्रं जलं प्रक्षिप्तं तत्सदृशमेव भवति न तु किञ्चिदपि वैसादृश्यमेवं मनननिदिध्यासनशीलस्यात्मापि परमात्मसदृश एवेत्यर्थः । गौतमेति सहर्षं सम्बोधनम् ॥ य एषु सुप्तेषु जागर्ति कामं कामं पुरुषो निर्मिमाणः ॥ सर्वेषु जीवेषु निद्रां गतेषु कामङ्काममितिणमुलन्तम् । सङ्कल्प्यसङ्कल्प्येत्यर्थः । स्वच्छन्दानुरोधेन पुरुषो निर्माता योऽस्ति ॥ तदेव शुक्रं तद्ब्रह्म तदेवामृतमुच्यते । तस्मिल्लोँकाः श्रिताः सर्वे तदु नात्येति कश्चन ॥ शुक्रम्प्रकाशकम् । तदेव निरूपाधिकममृतमित्यर्थः । नित्युमुक्तानाममृतान्तराणां सत्त्वेऽपि निरूपाधिकामृतत्वाभावात्तदेवेत्यवधारणस्य नानुपपत्तिरिति ध्येयम् । एतेनामृतान्तर निषेधान्मुक्तपरमात्मनोरभेद इति शङ्का प्रत्युक्ता ॥ एको वशी सर्वभूतान्तरात्मा एकं बीजं बहुधा यः करोति । तमात्मस्थं येऽनुपश्यन्ति धीरास्तेषां सुखं शाश्वतं नेतरेषाम् ॥ तमः परे देवे एकीभवतीतिस्वात्मन्यविभक्ततमस्त्वावस्थामापन्नमव्यक्ताख्यं बीजमित्यर्थः । आत्मस्थम् -आत्मन्यन्तर्यामितयास्थितमित्यर्थः । शिष्टं स्पष्टम् ॥ नित्यो नित्यानां चेतनश्चेतनानामेको बहूनां यो विदधाति कामान् ॥ एको नित्यश्चेतनः सन् बहूनां नित्यानां चेतनानां कामान्विदधातीत्यर्थः । नित्यानां मध्ये नित्यः चेतनानां मध्ये चेतन इति राजराजादिशब्दवदत्यन्तनित्यत्वचेतनत्वप्रतिपादनेऽपि नानुपपत्तिः । तमात्मस्थम् इत्यादि स्पष्टम् । न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ॥ सर्वतेजसां छादकमित्यर्थः ॥ तमेव भान्तमनु भाति सर्वं ॥ अनुभानम्पश्चाद्भानम् । तेन कार्यकारणभावः सिद्धः । पौर्वापर्यनियमो हि कार्यकारण भावः । सर्वतेजसां कारणमित्युक्तं भवति । तस्य भासा सर्वमिदं विभाति ॥ चाक्षुषरश्म्यनुग्राहकचन्द्रातपादित्यवदुत्पन्नस्यापि तेजसः स्वसम्बन्धेन स्वकार्यकारण सामर्थ्यापादकत्वलक्षणानुग्राहकत्वशालीत्यर्थः । अत्र च वक्तव्यं कठवल्लीप्रकाशिकायामुक्तं ततोऽवगन्तव्यम् ॥ यदिदं किं च जगत्सर्वं प्राण एजति निस्सृतम् । महद्भयं वज्रमुद्यतं य एनं ति (तद्वि) दुरमृतास्ते भवन्ति ॥ अस्मिन्नङ्गुष्ठमात्रे पुरुषे प्राणशब्दनिर्दिष्टे स्थितानां सर्वेषां ततो निस्सृतानां तस्मात्सञ्जात महाभयनिमित्तमेजनं कम्पनं श्रूयते । तच्छासनातिवृत्ता ैकिं भविष्यतीति महतोभयाद्वज्रादिबोद्य तात्कृत्स्नं जगत्कम्पत इत्यर्थः । भयादस्याग्निस्तपतीत्यादिनै कार्थ्यान्महद्भयं वज्रमुद्यतमिति पञ्चम्यर्थे प्रथमेति भाषितम् । तच्च व्यासार्यैर्विवृतम् । प्राण इति सप्तम्यन्तपदसामर्थ्यात्स्थितानामित्यध्याहारः । कुतो निस्सृतानामित्यपेक्षायां प्रकृतस्यैवोपादानत्वमाह । तत इति । एजनङ्कम्पनम् । &amp;ldquo;एजृ कम्पने&amp;rsquo;&amp;rsquo; इति हि धातुः । प्रत्यवायभयात्स्वस्वकार्यप्रवृत्तिः कम्पनम् । उद्यतवज्रादिव परमपुरुषात्सञ्जातेन भयेन कृत्स्नं जगत्कम्पत इत्यर्थः । अत्र महद्भयं वज्रमुद्यतमिति चत्वारिपदानि पञ्चम्यर्थे प्रथमान्तानि । तत्राद्यं पञ्चम्यर्थप्रथमान्तपदद्वयं भयवाचि, उत्तरं तु पदद्वयमुद्यद्वज्रसदृशब्रह्मपरमिति द्रष्टव्यम् । वशीकार्यपरम्पराविश्रान्तिभूमितया प्राङ्निर्दिष्टमेव परमात्मानं स्मारयति ॥ इन्द्रियेभ्यः परं मनो मनसः सत्त्वमुत्तमम् ॥ इन्न्द्रियो मनः परमित्यर्थः । इन्द्रियेभ्यःपराह्यर्था अर्थेभ्यश्च परं मन इत्यनेनैकार्थ्यात् । सत्त्वशब्दश्च तत्कार्यबुद्धिलक्षकः । मनसस्तु पराबुद्धिरित्यनेनैकार्थ्यात् ॥ सत्त्वादधि महानात्मा महतोऽव्यक्तमुत्तमम् ॥ अव्यक्तात्तुपरः पुरुषो व्यापकोऽलिङ्ग एव च ॥ अलिङ्गः लिङ्गागम्यः । पुरुषो वशीकार्येषु परः । &amp;ldquo;तस्य च वशीकरणं तच्छरणा गतिरेवे&amp;rsquo;&amp;lsquo;त्ययमर्थः पूर्वमुक्त एवानेन स्मारितो भवति । न सन्दृशे तिष्ठति रूपमस्य न चक्षुषा पश्यति कश्च नैनम् ॥ अस्य स्वरूपं विग्रहो वा व्यापकत्वादेव सन्दर्शनविषये मूर्तत्वेनाभिमुखतया न तिष्ठतीत्यर्थः । अत एव चक्षुषा को पि द्रष्टुं नेष्टे । हृदा मनीषा मनसाभिक्लृप्तः ॥ अयं मन्त्रःखण्डः व्यासार्यैः &amp;ldquo;सर्वत्र प्रसिद्धोपदेशात्&amp;rsquo;&amp;rsquo;(ब्र.सू.1.2.3) इत्यधिकरणे हृदेति भक्तिरुच्यते । मनीषेति धृतिः । न सन्दृशे तिष्ठति रूपमस्य न चक्षुषा पश्यति कश्चनैनमिति पूर्वार्द्धमेकरूपं पठित्वा &amp;ldquo;भक्त्या च धृत्या च समाहितात्मा ज्ञानस्वरूपं परिपश्यतीहे&amp;rsquo;&amp;rsquo; ति महाभारतोक्तेः। अभिक्लृप्तः -ग्राह्य इत्यर्थः&amp;rsquo;&amp;rsquo; इति विवृतः । &amp;ldquo;धृत्या समाहितात्मा भक्त्या त्वननय्या शक्य इत्यनेनैकार्थ्यादिति वेदार्थसङ्ग्रहे प्रतिपादितम् । य एनं विदुरमृतास्ते भवन्ति ॥ स्पष्टोऽर्थः ॥ यदा पञ्चावतिष्ठन्ते ज्ञानानि मनसा सह ॥ ज्ञायतेनेनेति व्युत्पत्त्या ज्ञानानीन्द्रियाणीत्यर्थः । &amp;ldquo;सप्तगतेर्विशेषितत्वाच्च&amp;rsquo;&amp;rsquo; (ब्र.सू. 2.4.5) इत्यधिकरणे व्यासार्यैर्विवृतम् । बुद्धिश्च न विचेष्टेनअध्यवसायोपेतं मन एव बुद्धिशब्देनोच्यते । अत एव तत्र भाष्यम् । &amp;ldquo;अध्यवसायाभिमान चिन्तावृत्तिभेदान्मन एव बुद्ध्यहङ्कारचित्तशब्दैरुपदिश्यते&amp;rsquo;&amp;rsquo; इति । तामाहुः परमां गतिम् ॥ शरीरान्तः सञ्चरणं विहाय मोक्षार्थगमनं परमागतिरिति तत्रैव स्पष्टम् । तां योग इति मन्यन्ते स्थिरामिन्द्रियधारणम् ॥ पूर्वमन्त्रनिर्दिष्टां बाह्यान्तःकरणधारणां परमां गतिं परमव्योमगतिं मन्यन्ते । उक्तं च व्यासार्यैः परमा गतिर्योग इति ॥ यदा सर्वे प्रमुच्यन्ते कामा येऽस्य हृदि स्थिताः । अथ मर्त्योऽमृतोभवत्यत्र ब्रह्म समश्नुते ॥ कामाः शब्दादिविषयमनोरथाः हृदि गता यदा शाम्यन्ते तदुत्तरक्षण एवायमुपासकः पुमानविश्लिष्टाश्लिष्टपूर्वोत्तरदुरितो भवति । अत्रोपासनवेलायामेव ब्रह्माश्नुते । ब्रह्म अविक्षिप्तेनमनसानुभवतीत्यर्थः । &amp;ldquo;इदञ्च समानाचासृत्युपक्रमात्&amp;rsquo;&amp;rsquo; (ब्र.सू.4.2.7) इति भाष्ये स्पष्टम् ॥ उक्तमेवार्थमादरेणाभ्यसन्नुपदेष्टव्यांश एतावानेवेत्युप संहरति । यदा सर्वे प्रमुच्यन्ते हृदयस्यैव (स्येह) ग्रन्थयः । अथ मर्त्योऽमृतो भवत्येतावदनु शासनम् ॥ ग्रन्थय इव दुर्मोचा रागद्वेषादयो यदैव प्रमुच्यन्त इत्यर्थः । एतावदनुशासनमनुशासनीयम् । उपासकस्य कर्तव्यत्वेन समुपदेष्टव्यमेतावदेवेत्यर्थः ॥ विमुक्तश्च विमुच्यत इति पूर्वमुक्तां द्वितीयां परममुक्तिमाह ॥ शतं चैका च हृदयस्य नाड््यस्तासां मूर्द्धानमभिनिस्सृतैका ॥ हृदयस्य प्रधाननाड््यः शतं चैका च सन्ति । तासां मध्ये एका सुषुम्नाख्या ब्रह्मनाडी मूर्धानमभिनिस्सृता ॥ तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति ॥ तयोर्ध्वनाड्योर्ध्वं ब्रह्मलोकं गच्छन्देशविशेषविशिष्टब्रह्मप्राप्तिपूर्वक स्वरूपाविर्भावलक्षणं मुक्तिं प्राप्नोति । अन्यास्तु नाड्यो विष्वगुत्क्रमणे नानाविधसंसारमार्गोत्क्रमणायोपयुज्यन्ते । विष्वग् विवतानाड्यः अन्योत्क्रमण उपयुज्यन्त इति व्यासार्यैर्व्याख्यातम् ॥ अङ्गुष्ठमात्रः पुरुषोऽन्तरात्मा सदा जनानां हृदये सन्निविष्टः ॥ स्पष्टोऽर्थः ॥ तं स्वाच्छरीरात्प्रवृहेन्मुञ्जादिवेषीकां धैर्येण ॥ सकलचेतनाचेतनान्तर्यामितया सन्तमात्मानं तच्छरीरिणं चेतना चेतनलक्षणाच्छरीरा (तच्छरीरभूताज्जनशब्दिताच्चेतना) त्प्रवृहेत्पृथक्कुर्यात्पृथगात्मानमित्युक्तरीत्या धारकत्वनियन्तृत्व शेषित्वधर्मैर्विलक्षणं धैर्येण प्रज्ञाकौशलेन जानीयात् ॥ तं विद्याच्छुक्रममृतंशुक्रं तेजिष्ठं स्वप्रकाशज्ञानरूपं ब्रह्म जानीयादित्यर्थः । देवदत्तः स्वाच्छरीराद्विलक्षण इत्यत्र स्वशब्दस्य देवदत्तसम्बन्धिपरत्ववदिहापि स्वाच्छरीरादिति स्वशब्दः परमात्मसम्बन्धिशरीरपरामर्शी । न वेदितृजनसम्बन्धिपरामर्शी । एतेन देहात्पृथक्करणस्य देहैक्यभ्रमविषये जीव एव सम्भवात्तस्यैव तं विद्याच्छुक्रममृतमिति ब्रह्मत्वोपदेशादिदं प्रकरणं जीवब्रह्माभेदपरमिति शङ्काया अनवकाशः ॥&lt;/p&gt;</description>
    </item>
    <item>
      <title>13 अन्तराधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/13_antarAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/13_antarAdhikaraNam/</guid>
      <description>&lt;p&gt;12.अन्तराधिकरणम्अन्तर उपपत्तेः (ब्र.सू.1। 2। 13)छान्दोग्ये चतुर्थाध्याये दशमखण्डोपक्रमे ॥ उपकोसलो ह वै कामलायनः सत्यकामे जाबाले ब्रह्मचर्यमुवास ॥ कमलसुत उपकोसलनामा पूर्वोक्तजाबाले सत्यकामे विद्यार्थं ब्रह्मचर्यमवात्सीत् ॥ तस्य ह द्वादशवर्षाण्यग्नीन्परिचचार ॥ तदग्निशुश्रूषां द्वादशवर्षाणि कृतवान् ॥ स ह स्माऽन्यानन्तेवासिनः समावर्तयंस्तं ह स्मैव न समावर्तयति ॥ स्वाध्यायार्थिन इतरान्ब्रह्मचारिणः स्वाध्यायं ग्राहयित्वा समावर्तयन् । तं ब्रह्मविद्यार्थिनं ज्ञात्वा चिरसेवामन्तरेण ब्रह्मविद्यानोपदेष्टव्येति मत्वा तमेव न समावर्तयति स्म ॥ तं जायोवाच तप्तो ब्रह्मचारी कुशलमग्नीन्पर्यचारीन्मात्वाग्नयः परिप्रावोचं प्रब्रूहास्मा इति ॥ तपसा तप्तः ब्रह्मचारी सम्यगग्निशुश्रूषां कृतवान् एतस्य विद्यानुपदेशे तत्परिचरणप्रीता अग्न्य एव तदनुग्रहं कुर्युरिति तस्मा उपकोसलाय विद्यामुपदिशेति तस्य भार्योक्तवतीत्यर्थः ॥ तस्मै हाप्रोच्यैव प्रवासाञ्चक्रे ॥ तस्य विद्यामनुपदिश्यैव देशान्तरं प्रोषितः । स ह व्याधिना अनशितुं दघ्रे ॥ स मानसेन दुःखेन पीडितः सन् अनशनाय मतिं चक्रे । धृङ्अवस्थाने इति धातुः ॥ तमाचार्यजायोवाच ब्रह्मचारिन्नशान किं नु नाश्रासीति ॥ स्पष्टोऽर्थः ॥ स होवाच बहव इमेऽस्मिन्पुरुषेकामाः नानात्यया व्याधिभिः परि पूर्णोऽस्मि नाशिष्यामीति ॥ अस्मिन् जीवे ब्रह्मप्राप्तिव्यतिरिक्ताः काम्यमाना विषया नानाविधगर्भजन्मजरामरणादिलक्षणफलजनकाः मनसि परिवर्तमानाःसन्ति । अतस्तद्विषयभयरूपव्याधिभिः पूर्णोऽस्मि अतोनभुञ्जेइति । अथ हाग्नयः समूदिरे ॥ एतद्वाक्यं श्रुत्वा परिचरणप्रीता गार्हपत्यादयोऽग्नयो दयमानमानसाः सम्भूयोक्तवन्तः । तप्तो ब्रह्मचारी कुशलं नः पर्यचारीद्धन्ताऽस्मै प्रब्रवामेति ॥ स्पष्टोऽर्थः । तस्मैहोचुः ॥ प्राणो ब्रह्म ॥ कं ब्रह्म खं ब्रह्मेति ॥ स होवाच विजानाम्यहं यत्प्राणो ब्रह्म ॥ कञ्च खं च तु न विजानामीति ॥ अस्यायमभिप्रायः । नतावत्प्राणादिप्रतीकोपासनमग्निरभिभिधीयते । जन्मजरामरणादि भवभयभीतस्य मुमुक्षोर्मम मोक्षोपदेशायप्रवृत्तत्वात् । अतो ब्रह्म वोपास्यमुपदिष्टम् । तत्र प्राणादिभिः समानाधिकरणं ब्रह्म निर्दिष्टं तत्र सकलजगत्प्राणयितृत्वयोगेनप्राणशब्दितत्वस्य ब्रह्मण्युपपन्नत्वात्प्राणो ब्रह्मेत्युक्तम् । तज्जानामि कं ब्रह्म खं ब्रह्मेत्युक्तं च न विजानामि । यद्यपि कं शब्दस्य सुखमर्थः खमित्यस्य चाकाशोऽर्थः ततश्च वैषयिकसुखशरीरकमाकाशशरीरकं च ब्रह्मेत्यभिप्रायः । उत कमित्यनेन सुखमभिधीयते खमित्यनेनाकाशवाचिनाऽपरिच्छिन्नत्वमभिधीयते । तयोरन्योन्यविशेष्यविशेषणभावेनापरिच्छिन्नसुखं ब्रह्मेत्यर्थो लभ्यते । ततश्चानयोर्मध्ये क्वार्थे तात्पर्यमिति न जाने इत्यर्थः । ते होचुः यद्वाव कं तदेव खं यदेव खं तदेव कमिति ॥ ते तदभिप्रायज्ञा आग्नयो कङ्खमित्यनयोरन्योन्यविशेषणविशेष्यभाव एवाभिमत इत्यूचुः इत्यर्थः । ननु पुनरुक्तिर्व्यर्थेति चेत् । एतद्दार्ढ्यार्थं वाऽपरिच्छिन्नसुखत्वेन सुखरूपा परि च्छिन्नत्वेन चोपासनासिद्ध्यर्थं वा परस्परविशेषणविशेष्यभावोपदेशसार्थक्या ॥ तत्प्राणं च हास्मै तदाकाशं चोचुः ॥ अतो जगत्प्राणयितृत्वेन प्राणत्वविशिष्टं यद्ब्रह्म तदेवापरिच्छिन्नसुखरूपं चेत्यग्न्य उक्तवन्त इत्यर्थः । अथ हैनं गार्हपत्योऽनुशशास ॥ जगत्प्राणयितृत्वेनापरिच्छिन्नसुखरूपं च ब्रह्मेत्युपदिश्यमुपदिष्ट ब्रह्मविद्यएवमेनमुपकोसलं गार्हपत्योऽग्निः स्वविद्यां वक्ष्यमाणामुपदिदेशेत्यर्थः । अथशब्दश्च प्रकृतविषयत्वद्योतनार्थः । अत्र चाथ हैनमिति शब्दाभ्यां वक्ष्यमाणाग्निविद्यायाः प्रकृतब्रह्मविद्याङ्गत्वमुपदिश्यते । अनुशासनप्रकारमेवाह ॥ पृथिव्यग्निरन्नमादित्य इति ॥ गार्हपत्याग्नेर्मे एताश्चतस्र स्तनव इत्यर्थः । य एष आदिये पुरुषो दृश्यते सोऽहमस्मि स एवाहमस्मीति ॥ पृथिव्यग्न्यन्नादित्यलक्षणानां चतुर्णां रूपाणां मध्येऽग्न्यादित्यरूपयोर्वक्तृत्वप्रकाशकत्व रूपधर्मसम्बन्धादैक्यमग्नेरादित्यनेन यादृशमैक्यं न तादृशं पृथिव्यन्नाभ्याम् । तस्मादादित्य एवाहमस्मीत्यग्निरुवाचेत्यर्थः । य एतमेवं विद्वानुपास्ते अपहते पापकृत्याम् ॥ ब्रह्मप्राप्तिविरोधि पापं कर्मापहन्ति ॥ लोकीभवति ॥ तद्विरोधिनिपापे निरस्ते ब्रह्मलोकं प्राप्नोतीत्यर्थः । यद्यपि ब्रह्म प्राप्तिविरोधिपापनिवृत्तेर्ब्रह्मप्राप्तेश्च प्रधानभूतब्रह्मविद्याफलत्वमेव तथाप्यङ्गिफलेनागं स्तूयते इति द्रष्टव्यम् । यद्वा पापशब्दो ब्रह्मविद्योत्पत्तिप्रतिबन्धकपापपरः । लोकशब्दश्च ब्रह्मलोक प्राप्तिमार्गभूताग्निलोकपरो द्रष्टव्यः ॥ सर्वमायुरेति ॥ ब्रह्मोपासनप्राप्त्यै यावदायुरपेक्षितं तत्सर्वमेति । ज्योग्जीवति ॥ व्याध्यादिभिरनुपहतो यावद्ब्रह्मप्राप्तिरुज्जवलो जीवति ॥ नास्यावरपुरुषाः क्षीयन्ते ॥ अस्य शिष्यप्रशिष्यादयः पुत्रपौत्रादयोऽपि ब्रह्मविद एव भवन्ति । सन्ततौ ब्रह्मविद्यानुवर्तते नास्याब्रह्मवित्कुले भवतीति श्रुत्यन्तरे ब्रह्मविद्याफलत्वेन श्रवणात् ॥ उप वयं तं भुञ्जामोऽस्मिँश्च लोकेऽमुष्मिँश्च ॥ य एतमेवं विद्वानुपास्तेऽस्मिंश्च लोकेऽमुष्मिंश्च वयमग्नय उपभुञ्जामो यावद्ब्रह्म प्राप्तिविघ्नेभ्यः परिपालयामः एवमुत्तरत्रापि द्रष्टव्यम् ॥ अथ हैनमन्वाहार्यपचनोऽनुशशास ॥ अन्वाहार्यपचनो दक्षिणाग्निः ॥ आपो दिशो नक्षत्राणि चन्द्रमा इति य एष चन्द्रमसि पुरुषो दृश्यते । सोऽहमस्मि स एवाहमस्मीति । स य एतमेवं विद्वानुपास्ते । अपहते पापकृत्यां लोकीभवति सर्वमायुरेतिज्योग्जीवतिनास्यावरपुरुषाःक्षीयन्तउपवयन्तम्भुञ्जामोऽस्मिंश्चलोकेऽमुष्मिंश्चयएतमेवंविद्वानुपास्ते ॥ चन्द्रमसश्चाग्नेश्च प्रकाशकत्वसाम्यादिति भावः । अथ हैनमाहवनीयोऽनुशशास प्राण आकाशोद्यौर्विद्युदिति य एतद्विद्युति पुरुषो दृश्यते सोऽहमस्मि स एवाहमस्मीति स य एतमेवं विद्वानुपास्तेऽपहतेः पापकृत्यां लोकी भवति सर्वमायुरेति ज्योग्जीवति नास्यावरपुरुषाः क्षीयन्ते उपवय न्तं भुञ्जामोऽस्मिंश्च लोकेऽमुष्मिंश्च य एवं विद्वानुपास्ते ॥ विद्युत्पुरुषस्यापि प्रकाशकत्वादाहवनीयैक्यं द्रष्टव्यम् । ते होचुः उपकोसलैषा सोम्यास्मद्विद्या आत्मविद्या चेति ॥ प्रत्येकमनुशासनानन्तरं सम्मिलित्वा तेऽब्रुवन्नस्मद्विद्याग्निविद्या आत्मविद्यापरमात्मविद्येत्यर्थः । चशब्दोऽङ्गाङ्गिविद्ययोरुपदेशक्रियायां समुच्चयद्योतनार्थः । न तु समसमुच्चयार्थः । अग्निविद्याचात्मविद्याचोपदिष्टेत्यर्थः । आचार्यस्तु ते गतिं वक्तेति ॥ एवं वदतामग्नीनामयमभिप्रायः हे उपकोसल ब्रह्मविद्यामनुपदिश्य प्रोषिते गुरौ तदलाभादनाश्वासं त्वामुपजीवयितुं ब्रह्मस्वरूपमात्रं तदङ्गभूतामग्निविद्याञ्चोपादिक्षाम आचार्यादेव विद्याया विदितायाः साधिष्ठत्वादाचार्य एव संयद्वामत्वादिगुणकं ब्रह्माक्षिरूपं च तदुपासनस्थानमर्चिरादिकां गतिमुपदिशत्विति । ततश्च गतिं वक्तेत्यस्यावशिष्टं वक्तेत्यर्थः । नतु गतिमात्रमिति द्रष्टव्यम् । आजगामहास्याचार्य्यः तमाचार्योऽभ्युवादोपकोसल 3 इति -भगव -इति -ह प्रतिशुश्राव ब्रह्मविद इव सोम्य ते मुखं भाति को नु त्वानुशशासेति ॥ स्पष्टोऽर्थः । एवमुक्त आह । को नु मानुशिष्याद्भो इति ॥ हे भगवान् त्वयि प्रोषित इह मां कोऽनुशिष्यादिति ॥ अपेव निह्नुते ॥ अपनिह्नुत इवेत्यर्थः । नापह्नुते न च यथावदग्निभिरुक्तमित्यप्यब्रवीदित्यभिप्रायः । कञ्चित्कालमपह्नुत्याग्नीन्निर्दिश्येम एव नूनमुपदिष्टवन्त इत्युक्तवानित्याह ॥ इमे नूनमीदृशा अन्यादृशा इति हाग्नीनभ्यूचे ॥ इदानीमीदृशा ज्वलनाकारतया परिदृश्यमाना एवाग्नयः पूर्वमन्याकाराः सन्तो ममोपदिष्टवन्त इत्युक्तवानित्यर्थः । आचार्य आह ॥ किं नु सोम्य किल तेऽवोचन्निति ॥ इतर आह । इदमिति ह प्रतिजज्ञे ॥ एता तावदुपदिष्टमिति प्रतिज्ञातवान् । इतर आह । लोकान्वाव किल सोम्य ते ऽवोचन् अहं तु ते तद्वक्ष्यामि यथा पुष्करपलाशे आपो न श्लिष्यन्ते एवमेवंविदि पापं कर्म न श्लिष्यते इति ॥ हे सोम्य ते अग्नयः पृथिव्यादीन् लोकानेव तवोक्तवन्तः । न तु ज्ञातव्यं ब्रह्म कार्त्स्न्येन । अहं तु ते पद्मपत्रजलाश्लेषतुल्यसर्वपापाश्लेषापादकविद्याविषयभूतं ब्रह्म वक्ष्यामि यदि शुश्रूषसे इत्यर्थः । पापाश्लेषो नाम पापहेतुभूतकर्माचरणेऽपि पापोत्पत्तिप्रतिबन्धकशक्तिमत्त्वम् । इदं चप्रामादिकपापविषयम् । पापशब्दश्च सुकृतदुष्कृतसाधारणः । एतच्च तत्र तत्रोक्तं तत्रैवानुसन्धेयम् । इतर आह ॥ ब्रवीतु मे भगवानिति । तस्मै होवाच ॥ तस्मै एवमुपपन्नायोपकोसलायाचार्यो वक्ष्यमाणमुवाचेत्यर्थः । य एषोऽक्षिणि पुरुषो दृश्यते एष आत्मेतिहोवाच एतदमृतमभयमेतद्ब्रह्मेति ॥ योगिभिर्यौऽक्ष्यन्तर्वर्तिपुरुषो दृश्यते अयमेवात्मा नियन्तेत्यर्थः । अमृतत्वं निरतिशयभोग्यत्वमभयत्वं दुःखासम्भिन्नत्वं ब्रह्मत्वं निरतिशयबृहत्त्वम् ॥ तद्यद्यप्यस्मिन्सर्पिर्वोदकं वा सिञ्चति वर्त्म एव गच्छति ॥ तस्मान्निर्लेपस्थानप्रभावादक्षिणि यद्यपि सर्पिर्वोदकंवा कश्चित्सिञ्चेत् तत्पार्श्वद्वयङ्गच्छति न तत्रलिप्यते ॥ एतं संयद्वाम इत्याचक्षते एतं हि सर्वाणि वामान्यभिसंयन्ति य एवं वेद ॥ संयन्ति सङ्गतानि वामानि वरणीयानि प्रार्थनीयानि यस्मिन्स संयद्वामः सर्वकल्याणगुणा श्रयत्वं सत्यसङ्कल्पत्वं वा संयद्वामत्वं तदुपासकस्यापि तत्क्रतुन्यायात्तद्भवतीत्यर्थः ॥ एष उ एव वामनीरेष हि सर्वाणि वामानि नयति य एवं वेद ॥ वामनीत्वं स्वाश्रितेषु शोभनप्रापकत्वं तत्क्रतुन्यायेन तद्गुणोपासकस्यापि तद्भवतीत्यर्थः ॥ एष उ एव भामनीरेष हि सर्वेषु लोकेषु भाति य एवं वेद ॥ भामनीत्वं सर्वलोकव्याप्तदीप्तिमद्विग्रहयुक्तत्वम् । उपासकस्यापि तद्भवत्यपेक्षायां सत्यामित्यर्थः । अत्र संयद्वामत्ववामनीत्वभामनीत्वेषु फलत्वकथनं फलरूपतात्पर्यालिङ्गोपन्या सेन तेषु गुणेषु तात्पर्यप्रदर्शनार्थम् । नतु सर्पिर्वोदकं वा सिञ्चतीत्यत्रैवार्थवादमात्रतया स्तुति रूपत्वमिति प्रदर्शनार्थम् । सर्पिर्वेतिवाक्यस्य स्तुतिपरत्वं व्यासार्यैरुक्तम् ॥ अथ यदु चैवास्मिन् शव्यं कुर्वन्ति यदु च नार्चिषमेवाभिसम्भवन्ति ॥ अथ शब्दः प्रकृतविषयत्वद्योतनार्थः अस्मिन् ब्रह्मविदि सामान्याप्रायित्वात्तदेक वचनस्योत्तरत्राभिसम्भवन्तीति बहुवचनेन न विरोधः । यद्यदि शव्यं शवदहनादिकर्म पुत्रादयः कुर्वन्ति यदि वा न तेऽर्चिषमभिसम्भवन्ति । अर्चिरादिशब्दाश्च &amp;ldquo;आतिवाहिकास्तल्लिङ्गात्&amp;rsquo;&amp;rsquo; (ब्र.सू.4.3.41) इतिन्यायेन तदमिभानिदेवतापरा इत्यन्यत्र स्थितम् । अत्र केचित् । उपसोसलविद्याङ्गभूताग्निविद्यावैभवेन शवदहनादि वैगुण्येप्युपकोसलविद्यानिष्ठस्य न क्षतिः । विद्यान्तरनिष्ठस्य दहनादिवैगुण्ये किञ्चिद्वैगुण्यमस्तीति वदन्ति । तत्र नकर्मणा लिप्यते नोकनीयानित्यादिश्रुतिसिद्धार्थानुवादित्वादस्यवाक्यस्य तादृशार्थप्रत्यायकत्वाभावात् । अतोऽथ यदुचैवास्मिन्नित्येतत्सर्वब्रह्मवित्साधारणमेव । अर्चिषोऽहरन्ह आपूर्यमाणपक्षमापूर्यमाणपक्षाद्यान् षडुदङ्ङेति मासांस्तान् मासेभ्यः संवत्सरं संवत्सरादादित्यमादित्याच्चन्द्रमसं चन्द्रमसो विद्युतं तत्पुरुषोऽमानवः स एनान् ब्रह्म गमयत्येष देवयथो ब्रह्मपथ एतेन प्रतिपद्यमाना इमं मानवमावर्तं नावर्तन्ते ॥ यान् षण्मासान् उदङ्ङादित्य एति तान्मासानित्यर्थः । देवपथः देवैरातिवाहकैर्नीयमानः पन्था देवपथः ब्रह्मप्रापकः पन्थाः ब्रह्मपथः । एतेन मार्गेण प्रतिपद्यमाना इमं घोरं घटीयन्त्रवज्जनन मरणाद्व्यावर्तकं मनुष्यादिशरीरोपलक्षितं संसारं पुनर्न प्रतिपद्यन्ते ॥&lt;/p&gt;</description>
    </item>
    <item>
      <title>14 अन्तर्याम्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/14_antaryAmyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/14_antaryAmyadhikaraNam/</guid>
      <description>&lt;p&gt;13.अन्तर्याम्यधिकरणंअन्तर्याम्यधिदैवाधिलोकादिषु तद्धर्मव्यपदेशात् (ब्र.सू.1.2.19)बृहदारण्यके पञ्चमाध्याये सप्तमब्राह्मणे ॥ अथ हैनमुद्दालकः आरुणिः पप्रच्छ ॥ नाम्नोद्दालकः । अरुणस्यापत्यमारुणिः ॥ याज्ञवल्क्येति होवाच मद्रेष्ववसाम पतञ्जलस्य काप्यस्य गृहेषु यज्ञमधी यानाः ॥ मद्रेषु देशेषु गोत्रतः काप्यस्य नाम्ना पन्तजलस्य गृहेषु &amp;ldquo;गृहाः पुंसिचभूम्न्येव&amp;rsquo;&amp;rsquo; इत्येकस्मिन्बहुवचनम् । कल्पसूत्रमधीयाना उषितवन्तः ॥ तस्यासीद्भार्या गन्धर्वगृहीता तमपृच्छाम कोऽसीति सोऽब्रवीत्कबन्ध आथर्वण इति ॥ नाम्ना कबन्धः अथर्वपुत्रश्च इतरत्स्पष्टम् ॥ सोऽब्रवीत्पतञ्जलं काप्यो याज्ञिकांश्च ॥ स गन्धर्वः याज्ञिकान् यज्ञाध्येतृन् अस्मांश्चाध्यापकं काप्यं चाब्रवीदित्यर्थः । तदेवाह ॥ वेत्थ नु त्वं काप्य तत्सूत्रं येनायं च लोकः परश्च लोकः सर्वाणि भूतानि सन्दृब्धानि भवन्तीति ॥ सूत्रेण पुष्पाणीव ग्रन्थनेन विष्टब्धानीत्यर्थः । एतादृशं सूत्रं त्वं वेत्थ किमिति प्रश्नः । सोऽब्रवीत्पतञ्जलः काप्यः नाहं तत्सूत्रं भगवन् वेदेति ॥ एवं सूत्रं पृष्ट्वा अन्तर्यामिणं पप्रच्छेत्याह ॥ सोऽब्रवीत्पतञ्जलं याज्ञिकांश्च वेत्थ नु त्वं काप्य तमन्तर्यामिणं य इमं च लोकं परं च लोकं सर्वाणि च भूतानि योऽन्तरोयमयतीति । सोऽब्रवीत्पतञ्जलः काप्यः नाहं भगवन् वेदेति । सोऽब्रवीत्पतञ्जलं काप्यं याज्ञिकांश्च यो वै तत्काप्य सूत्रं विद्यात्तञ्चान्तर्यामिणमिति ॥ इति शब्दः प्रकारवचनः । हे काप्य तत्सूत्रं तं चान्तर्यामिणमस्मदवगतप्रकारेण यो विद्यादित्यर्थः । शिष्टं सप्ष्टम् । स ब्रह्मवित्स लोकवित्स देववित्स वेदवित्स भूतवित्स आत्मवित्स सर्वविदिति तेभ्योऽब्रवीत् ॥ स परब्रह्मवित्तन्नियाम्यलोकदेवभूतवित्स परमात्मवित्स सर्वविदिति एवं तेभ्यः काप्ययाज्ञिकेभ्यः गन्धर्वोऽब्रवीदित्यर्थः ॥ तदहं वेद ॥ तत्सर्वमहं जानेइत्यर्थः । तच्चेत्वं याज्ञवल्क्य सूत्रमविद्वान् तं चान्तर्यामिणं ब्रह्मगवीरुदजसे मूर्द्धा ते विपतिष्यतीति ॥ ब्रह्मगवीब्रह्मविद्यापणबन्धभूता गाः । &amp;ldquo;गोरतद्धितलुकि&amp;rsquo;&amp;rsquo; (अष्टा.5.4.92) इति टचि समासान्तेटिड्ढाणञ्(अष्टा.4.1.15)इत्यादिना ङीप्। उदजसे चेत्कलयसेचेत् तेमूर्धा व्यपतिष्यतीति शशापतम् ॥ वेद वा अहं गौतम तत्सूत्रं तं चान्तर्यामिणमिति ॥ याज्ञवल्क्यस्य प्रतिवचनम् । हे गौतम तत्सूत्रं तं चातर्यामिणमहं वेद वेदैवेत्यर्थः । एवमुक्त उद्दालक उवाच ॥ यो वा इदं कश्चिद् ब्रूयाद्वेद वेदेति ॥ यःकश्चिद्वै सर्वज्ञडम्भः इदं वेद इदं वेदेति वाचा ब्रूयादित्यर्थः । यथा वेत्थ तथा ब्रूहीति ॥ यथा येन प्रकारेण वेत्थ तेन प्रकारेण ब्रूहि किं वचनेनेत्यर्थः ॥ स होवाच वायुर्वै गौतम तत्सूत्रं वायुना वै गोतम सूत्रेणायं च लोकःपरश्च लोकः सर्वाणि भूतानि सन्दृब्धानि भवन्ति तस्माद्वै गौतम पुरुषं प्रेतमाहुःव्यर् स्रंसिषतास्याङ्गानीति वायुना हि गैतम सूत्रेण सन्दृब्धानि भवन्तीति ॥ यस्मात्सर्वाणि वायुना ग्रथितानि तस्मादेव हेतोरुत्क्रान्तप्राणस्य पुरुषस्याङ्गानिउत्सूत्रमाल्यानीव विस्रस्तानि भवन्ति । अतोवायुना सन्दृब्धानि । व्यस्रंसिषत लुङ्। अङ्गीकरोति ॥ एवमेवैतद्याज्ञवल्क्येति ॥ भवत्वेतदेवमितरद् ब्रूहीत्याह ॥ अन्तर्यामिणं ब्रूहीति । यः पृथिव्यां तिष्ठन्पृथिव्या अन्तरो यं पृथिवी न वेद यस्य पृथिवी शरीरं यः पृथिवीमन्तरोयमयत्येषत आत्मान्तर्याम्यमृतः ॥ पृथिव्यां स्थितस्तदन्तर्गतस्तदवेद्यः। तच्छरीरकः सन् योऽन्तःप्रविश्य प्रवृत्तिनिवृत्ति लक्षणनियमनं करोति । एषोऽन्तर्यामी तेऽमृतः आत्मा निरुपाधिकामृतत्वशाल्यात्मेत्यर्थः । तेऽमृतात्मेति व्यतिरेकनिर्देशादन्तर्यामिणे जीवव्यतिरेकः सिद्धः । अमृतत्वविशेषणाच्च सिध्यति । तद्विशेषणं जीवव्यावृत्त्यर्थम् । अन्तर्यामी ते आत्मेत्युक्ते आत्मशब्दस्य स्वरूपवचनत्वशङ्कया जीवव्यावृत्तिर्न प्राप्नोतीति ह्यमृत इत्युक्तम् । निरुपाधिकामृतत्वशाल्यात्मा परमात्मैवात्र प्रश्रानुसारेणेमं च लोकं परं च लोकं सर्वाणि भूतानि योन्तरो यमयति एष त आत्मान्तर्याम्यमृत इत्येकेनैव निर्देशेन सर्वान्तर्यामिणः उद्दालकं प्रति त आत्मेति आत्मप्रतिपादनसम्भवात् । यःपृथिव्यां तिष्ठन् योऽप्सुतिष्ठन्नित्यादिपर्यायोपदेशबाहुल्यं किमर्थमिति चेन्न । पृथिव्याद्यैकैकवस्तषु परिपूर्णत्वेन नियन्तृतया स्थितिज्ञापनार्थत्वेन सार्थक्यात् । परिपूर्णत्वं चाणुमात्रेऽपि स्थितस्य निरवधिकषाड्गुण्य विशिष्टतया स्वप्रतिपत्तियोग्यत्वमिति व्यासार्यैर्वाक्यान्वयाधिकरणे (ब्र.सू.1.4.19) वर्णितम् । ननु सर्वाणि भूतानि योऽन्तरो यमयति तं मे ब्रूहीति सर्वभूतस्याप्यन्तर्याम्येकोऽस्ति स वक्तव्य इति पृष्टवन्तं प्रति पृथिव्यन्तर्याम्येव तेऽन्तर्यामी जलान्तर्याम्येव तेऽन्तर्यामीति पृथिवीजलाद्यन्तर्यामिणश्चोद्दाल कान्तर्यामिणश्चा भेदबोधनमसङ्गतम् । अन्तर्याम्यैक्यस्य प्रागेव निश्चितत्वात् । अतस्त आत्मेत्यत्रात्मशब्दो नान्तर्यामिवचनोऽपि तु स्वरूपवचन इत्येव युक्तमिति चेत् न । आत्मशब्दस्य शेषित्वाधारत्वाद्यर्थकतयाप्युपपत्तेः । &amp;ldquo;पतिं विश्वस्ये&amp;rsquo;&amp;lsquo;त्यादिवाक्यैर्विश्वशेषिणःकस्यचिदवगतत्वात्तेनवाक्येन प्रतिपन्नस्त आत्मा ते शेषी पृथिव्यादीनामन्तर्यामीति प्रघट्टकार्थः । एवम् । योऽप्सु तिष्ठन् योऽग्नौ तिष्ठन् योऽन्तीरक्षे तिष्ठन् यो वायौ तिष्ठन् य आदित्ये तिष्ठन् यो दिक्षु तिष्ठन् यश्चन्द्रतारके तिष्ठन् यआकाशे तिष्ठन् यस्तमसि तिष्ठन् एष त आत्मातंर्याम्यमृत इत्यधिदैवतम् ॥ उपदिष्टमन्तर्यामिस्वरूपमितिशेषः ॥ अथाधिभूतम् ॥ अन्तर्यामिस्वरूपमुपदिश्यत इति शेषः ॥ यः सर्वेषु भूतेषु तिष्ठन्नित्यधिभूतमथाध्यात्मम् । उच्यत इति पूर्ववच्छेषः ॥ यः प्राणे तिष्ठन् -यो वाचि तिष्ठन् यश्चक्षुषि तिष्ठन्-यः श्रोत्रे तिष्ठन् -यो मनसि तिष्ठन् यस्त्वचि तिष्ठन् -यो विज्ञाने तिष्ठन् यो रेतसि तिष्ठन्नेष त आत्मान्तर्याम्यमृतः ॥ अत्र विज्ञानशब्द आत्मपरः । समानप्रकरणे माध्यन्दिनिशाखायां विज्ञानशब्दस्थाने आत्मन्नित्यात्मशब्देन निर्देशदर्शनात् ॥ अदृष्टो द्रष्टा अश्रुतः श्रोता अमतो मन्ता अविज्ञातो विज्ञाता ॥ अत्र द्रष्टृत्वं रूपसाक्षात्कारवत्वं न तु चक्षुर्जन्यज्ञानवत्वम् । तस्य परमात्मन्यसम्भवात् । श्रोतृत्वं शब्दसाक्षात्कारवत्वं मन्तृत्वं मन्तव्यविषयसाक्षात्कर्तृत्वं विज्ञातृत्वं विज्ञान शब्दितनिदिध्यासनविषय साक्षात्कर्तृत्वम् । द्रष्टृत्वादिकं जीवस्याप्यस्तीति अद्रष्टृत्वादिना द्रष्टृत्वादिकं विशेषितं तादृशं च न जीवस्यास्तीति भावः । अत्रैव द्रष्टृत्वादावुपाध्यनुक्ते र्निरुपाधिकद्रष्टृत्वमर्थसिद्धम् ॥ नान्योतोऽस्ति द्रष्टा नान्योतोऽस्ति श्रोता नान्योतोऽस्ति मन्ता नान्योतोऽस्ति विज्ञाता एष त आत्मान्तर्याम्यमृतः । अतोऽन्यदार्तं ततो होद्दालक आरुणिरुपरराम ॥ अन्यश्शब्दादेः सर्वनाम्नः पूर्वनिर्दिष्टसमानान्यपरत्वस्य &amp;ldquo;समानेषु पूर्वत्वादि&amp;rsquo;&amp;rsquo;(जै.मी.स्) इति साप्तमिकाधिकरणे व्यवस्थितत्वात् । अत्राप्यन्यशब्देन पूर्वनिर्दिष्टाद्द्रष्ट्टत्वादि विशेषितनिपरुपाधिकरूपादि साक्षात्कारादिमतो निषेध उपपद्यते जीवस्य करणायत्तज्ञानत्वात्। अन्यस्तत्सदृशोऽदृष्टोद्रष्टानास्तीत्यर्थः । एवमुत्तरत्रापि द्रष्टव्यम् । शिष्टंस्पष्टम् । सप्तमम्ब्राह्मणम् ॥&lt;/p&gt;</description>
    </item>
    <item>
      <title>15 अदृश्यत्वादिगुणकाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/15_adRshyatvAdiguNakAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/15_adRshyatvAdiguNakAdhikaraNam/</guid>
      <description>&lt;p&gt;14.अदृश्यत्वाधिकरणम्मुण्डकोपनिषदि प्रथमखण्डे ॥ शौनको ह वै महाशालोऽङ्गिरिसं विधिवदुपसन्नः प्रपच्छ कस्मिन्नु भगवो विज्ञाते सर्वमिदं विज्ञातं भवतीति ॥ सर्वोपादानं किमिति प्रश्नार्थः । विस्तरस्तु मुण्डकोपनिषत्प्रकाशिकायां द्रष्टव्यः ॥ तस्मै स होवाच ॥ स्पष्टोऽर्थः ॥ द्वे विद्ये वेदितव्ये इति ह स्म यद्ब्रह्मविदो वदन्ति ॥ अत्र प्राप्तमित्यध्याहारः । यद्वस्तु प्राप्तं द्वे ज्ञाने उपादेये इति ह तदभिज्ञाः पराशरादयः । &amp;ldquo;तत्प्राप्तिहेतुर्ज्ञानं च कर्मचोक्तं महामुने । आगमोत्थंविवेकाच्च द्विधाज्ञानन्तथोच्यते । शब्दब्रह्मागममयं परं ब्रह्मविवेकजम्&amp;rsquo;&amp;rsquo;। इति यद्वदन्ति तज्ज्ञाने सर्वविज्ञातं भवतीत्यर्थः । एतत्सर्वमभिप्रेत्य भगवता भाष्यकृता द्वे विद्ये वेदितव्ये इति ह स्म यद्ब्रह्मविदो वदन्ति परा चैवापरा चेति । ब्रह्मप्रेप्सुना द्वे विद्ये वेदितव्ये ब्रह्मविषये परोक्षापरोक्षरूपे द्वे ज्ञाने उपादेये इत्यर्थः इति भाषितम् । एतेन परविद्याया ब्रह्मप्रेप्सूपादेयत्वेप्यपरविद्यायास्तथात्वाप्रतीतेः । प्रत्युता &amp;ldquo;अथ परा यया तदक्षरमधिगम्यत&amp;rsquo;&amp;rsquo; इति वाक्यपर्यालोचनायामपर विद्याया ब्रह्मप्रेप्सूपादेयत्वाभावस्यैव प्रतीतेर्ब्रह्मप्रेप्सूनां द्वे विद्ये उपादेये इति भाष्यं कथमिति शङ्कापि निरस्ता ॥ प्राप्तुमिति पदाध्याहारेणास्यार्थस्य प्रतीतेरितरथा यत्पदवैयर्थ्यात् । किञ्च कस्मिन् भगव इति सर्वोपादाने पृष्टे विद्याद्वयकथनं &amp;ldquo;आम्रान्पृष्टः कोविदारानाचष्टे&amp;rsquo;&amp;rsquo; इति न्यायमनुसरादतो यथोक्त एवार्थः । आेदनपाकं पचतीतिवत् द्वे विद्ये वेदितव्ये इति निर्देशः । के ते विद्ये इत्यत्राह ॥ परा चैवापरा चेति ॥ परमपरमिति ज्ञानं द्विविधमित्यर्थः । तत्र सूचीकटाहन्यायेना परज्ञानस्वरूपमाह ॥ तत्रापरा ऋुग्वेदो यजुर्वेदः सामवेदोऽथर्ववेदः शिक्षा कल्पो व्याकरणं निरुक्तं छन्दो ज्योतिषमितिहासपुराणन्यायमीमांसा धर्मशास्त्रणीति ॥ षडङ्गोपेतसशिरस्कसोपबृंहणवेदश्रवणजन्यपरोक्षज्ञानमित्यर्थः । अपरविद्यामुक्त्वापर विद्यामाह ॥ अथ परा यथा तदक्षरमधिगम्यते ॥ अत्र तच्छब्दःइति ह स्म यद् ब्रह्मविद इति यच्छब्दप्रतिनिर्देशकः । येन ज्ञानेन इति ह स्म यद् ब्र्रह्मविद इति वाक्ये प्राप्यतया निर्दिष्टम् । तदक्षरमधिगम्यतेआधिक्येन गम्यते । अपरोक्षी क्रियत इत्यर्थः । विवेकादिसाधनसप्तकजन्यं श्रवणजन्यज्ञानानन्तर्भाविदर्शनसमानाकारं परज्ञानमित्यर्थः । एतेनाधिगम्यत इत्यस्य ज्ञायत इति वा प्राप्यत इति वा अर्थस्याश्रयणीयतया परविद्याया एव ब्रह्मविषयत्वब्रह्मप्राप्तिहेतुत्वयोः सिध्याऽपरविद्याया ब्रह्मविषयत्व ब्रह्मप्राप्तिहेतुत्वयोरभावेनापरविद्याया अपि ब्रह्मप्राप्तिहेतुत्वप्रतिपादकभाष्यासङ्गतिः । किञ्च परविद्याया अपरोक्षज्ञानरूपत्वे प्रमाणानुपलम्भादपरोक्षत्वप्रतिपादकभाष्यस्याप्यसङ्गतिरिति दूषणं परास्तम् । अधिगम्यत इत्यस्यापरोक्षीक्रियत इत्यर्थकत्वात् । नन्वेतदुपबृंहणे श्रीविष्णुपुराणे &amp;ldquo;द्वे विद्ये वेदितव्ये वै&amp;rsquo;&amp;rsquo; (विष्णु पु.6.7.67) इति चाथर्वणी श्रुतिः परयात्वक्षर प्राप्तिऋग्वेदादिमयाऽपरेति । अधिगम्यत इत्यस्य प्राप्त्यर्थतपोपबृंहितत्वात् कथमिदमुच्यत इति चेन्न । यद्युपबृंहणानुसारेण प्राप्त्यर्थकतया व्याख्यातव्यमिति निर्बन्धः । तर्हीति ह स्म तद्ब्रह्मविदो वदन्तीति पूर्ववाक्ये परापरविद्ययोर्द्वयोरपि ब्रह्मप्राप्तिहेतुत्वस्य कथितत्वेन यया तदक्षरमधिगम्यते । ते इत्यस्यापरविद्याव्यावर्तकत्वाभावप्रसङ्गेन तद्व््यावर्तकत्वार्थं साक्षादिति पदमध्याहृत्य यया साक्षादक्षरमधिगम्यते प्राप्यते सा पराविद्येत्यस्तु । अपरोक्षत्वं तु अर्थाल्लभ्यते । श्रुत्यन्तरे &amp;ldquo;निचाय्य तन्मृत्युमुखात्प्रमुच्यते&amp;rsquo;&amp;rsquo; &amp;ldquo;तस्मिन्दृष्टे परावरे&amp;rsquo;&amp;rsquo; इत्यादिदर्शनादिति दृष्टव्यम् । ननु &amp;ldquo;स्वाध्यायस्य तथात्वेहि&amp;rsquo;&amp;rsquo; (ब्र.सू.3.3.3) इतिसूत्रे तेषामेवैतां ब्रह्मविद्यां वदेतेत्युपसंहारगत ब्रह्मविद्याशब्दस्य ब्रह्मविद्यां वेदविद्यामित्युपनिषत्परतया भाष्यकृता व्याख्यातत्वात् &amp;ldquo;येनाक्षरं पुरुषं वेद सत्यं प्रोवाच तां तत्वतो ब्रह्मविद्या&amp;rsquo;&amp;lsquo;मिति द्वितीयखण्डगतब्रह्मविद्याशब्दस्यापि तत्परत्वौचित्यादुपक्रमे च ब्रह्मविद्यां सर्वविद्याप्रतिष्ठा मथर्वायज्येष्ठपुत्राय प्राहेत्युक्तिकर्मतया श्रूयमाणाया ब्रह्मविद्याया उपनिषद्ग्रन्थरूपत्वस्यैवौ चित्यात् । तत्रापरा ऋग्वेदो यजुर्वेदः सामवेदः इत्यत्र ऋग्वेदादिशब्दानां तज्जन्यज्ञान लक्षणाया अयुक्तत्वेन विद्याशब्दस्यैव ग्रन्थपरत्वाश्रयणस्य युक्तत्वात्परविद्या शब्देनापि साक्षाद्ब्रह्म प्रापकोपनिषद्भाग एवाभिध्यातुमुचितः । ततश्च परोक्षापरोक्षरूपज्ञान परत्वेन युक्तिं पश्याम इति चेत् । अत्रोच्यते । यदि परविद्याशब्देनोपनिषद्ग्रन्थसन्दर्भविशेषः प्रतिपाद्यः ऋुग्वेदादिशब्दैर्मुख्यया वृत्त्या ऋुग्वेदादय एव प्रतिपाद्यास्तर्हि ब्रह्मप्रतिपादकोपनिषदां ऋुग्वेदादिबहिर्भावप्रसङ्गेन &amp;ldquo;या वेदबाह्याः स्मृतयः&amp;rsquo;&amp;rsquo; इत्युक्तरीत्या सदर्थत्वमेव स्यात् । ऋुग्वेदादिशब्दानां मुख्यार्थत्व माश्रितवद्भिरपि पैररुपनिषदां वेदबाह्यत्वप्रसङ्गात्परवद्या शब्दो ज्ञानवाचीति व्याख्यातम् । इयांस्तु विशेषः । परमते द्वे विद्ये वेदितव्ये इत्यत्र सकृत्प्रयुक्त एव विद्याशब्दो सत्यपि साधारणे प्रवृत्तिनिमित्ते ऋग्वेदादिग्रन्थसन्दर्भलक्षणमपरविद्यां ब्रह्मज्ञानलक्षणां परविद्यां च व्यनक्ततिदोषोऽस्ति । अस्मन्मते स नास्ति । किं च परव्याख्याने ऋुग्वेदादिवेद्यविलक्षणत्वाद्ब्रह्मणो &amp;ldquo;वेदैश्चसर्वै रहमेववेद्य&amp;rsquo;&amp;lsquo;इति स्मृतिः पीड्येत । अत ऋग्वेदादिजन्यज्ञानं ब्रह्मविषयकमेवेत्येव युक्तम् । अतः परापरज्ञानशब्दितपरोक्षापरोक्ष ज्ञानविषयत्वं ब्रह्मण एवेति भाष्यकारीयारीतिरेव साधीयसी ॥ यत्तदद्रेश्यमग्नाह्यमगोत्रमवर्णमचक्षुःश्रोत्रं तदपाणिपादं नित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ अद्रेश्यम् -अदृश्यम् । ज्ञानेन्द्रियाविषयम् । अग्राह्यम्पाण्यादिकार्य्यहानोपादानद्यविषयम् । अगोत्रङ्कुलरहितम् । अवर्णमपेतब्रह्मक्षत्रादिकम् । अचक्षुःश्रोत्रं -ज्ञानेन्द्रियरहितम् । तत्प्रसिद्धम् । अपाणिपादं -कर्मेन्द्रियरहितम् । नित्यङ्कालापरिच्छिन्नम् । विभुं देशापरिच्छिन्नं । सर्वगतंसर्वेष्वन्तः प्रविश्यावस्थितम् । तत्र हेतुमाह । सुसूक्ष्ममित्युक्तविशेषणविशिष्टं यत्तदव्ययम् । अथ परा यया तदक्षरमित्यत्राक्षरशब्दनिर्दिष्टमित्यर्थः । यद्भूतयो निं परिपश्यन्ति धीराः - प्रज्ञाशालिनः । यत्सर्वम्भूतोपादानतया पश्यन्तीत्यर्थः । योनिशब्दस्योपादानवचनत्वम् । &amp;ldquo;यथोर्णनाभिः सृजते गृह्णते च&amp;rsquo;&amp;rsquo; (मुण्ड.1.1.7) इति वाक्यशेषादवगम्यत इति प्रकृत्यधि करणे (ब्र.सू.1.4.23) भाषितम् । ननु भूतयोनिशब्दनिर्दिष्टं सर्वोपादानत्वं ब्रह्मणो न सम्भवति । घटादिषु मृदादेरेवोपादानत्वदर्शनेन ब्रह्मण उपादानत्वासम्भवादित्याशङ्क्य मृदादिष्वपि ब्रह्मण आत्मतया व्याप्तत्वान्मृदादिरूपस्य ब्रह्मण उपादानत्वेनानुपपत्तिरित्यभि प्रयन्नाह । यस्मात्परं नापरमस्ति किं चित् ॥ अत्र पराशब्द उत्कृष्टवचनः । अपरशब्दोऽन्यवचनः । यस्मादन्यदुत्कृष्टं नास्तीत्यर्थः । नात्र परापरयोर्द्वयोरपि निषेधः । तथासति नञः सकृच्छ्रुतस्यावृत्तिप्रसङ्गात् ॥ यस्मान्नाणीयो न ज्यायोऽस्ति कश्चित् ॥ अणोरणीयान्महतो महीयानिति भावः । अणीयस्त्वं सूक्ष्मत्वं व्यापित्वमिति फलति । ज्यायस्त्वं सर्वेश्वरत्वं सर्वव्यापित्वात् । सर्वेश्वरत्वादस्यैवैतद्वयतिरिक्तस्य कस्याप्यणीयस्त्वं ज्यायस्त्वं च नास्तीत्यर्थ इतिवेदार्थसङ्ग्रहव्याख्यातम् । कश्चिदिति लिङ्गव्यत्ययश्छादंसः ॥ वृक्ष इव स्तब्धो दिवि तिष्ठत्येकः ॥ नन्तव्यवस्त्वभावाद्वृक्ष इवाप्रणतस्वभावः सन् यः प्रधानभूतः परमपद आस्त इत्यर्थः ॥ तेनेदं पूर्णं पुरुषेण सर्वम् ॥ नियमनाद्यर्थमन्तःप्रविष्टेन सर्वमिदं व्याप्तमित्यर्थः । अतश्च मृदादिशरीरकस्य ब्रह्मणो घटादावप्युपादानत्वसम्भवाद्भूतयोनित्वं नानुपपन्नमिति भावः । अयं मन्त्रः केषुचित्कोषेषु दृष्टः कैश्चिदव्याकृतस्तथापि व्यासार्यैरक्षरपुरुषस्य यस्मात्परं नापरमस्तीति समाभ्यधिक निषेधश्चोप क्रमादवगत इत्यभिहितत्वात् न प्रक्षेपशङ्कार्ह इति द्रष्टव्यम् । ननु लोके उपादानस्य स्वभिन्ननिमित्तकारणसापेक्षत्वदर्शनादेकविज्ञानेन सर्वविज्ञानमनुपपन्नम् । किञ्च एकस्य ब्रह्मणः परस्परविरुद्धानन्तप्रपञ्चोपादानत्वमपि न सम्भवति किञ्च । घटाद्युत्पत्तावु पादानरूपमृत्पिण्डादिषु पूर्वावस्थोपमर्दो दृश्यते । प्राकारोपादानभूतास्विष्टकासु चतुरस्रत्वादिलक्षणपूर्वाकारतिरोधानं दृश्यते । अक्षरशब्दितस्य निर्विकारस्य ब्रह्मणः पूर्वाकारोपमर्दतिरोधानयोरसम्भवेनोपादानत्वं न सम्भवतीत्याशङ्क्याह ॥ यथोर्णनाभिः सृजते गृह्णते च ॥ &amp;ldquo;यथोर्णनाभिर्हृदयादूर्णां सन्तत्यवक्रतः । तया विहृत्य भूयस्तां ग्रसत्येवं जनार्दनः॥ &amp;lsquo;&amp;lsquo;इत्युक्तरीत्या यथालूताख्यकीटविशेषस्य स्वान्तः स्थिततन्तुनिस्सारणतत्प्रवेशनयोर्निरपेक्षकर्तृत्वम् ॥ यथा पृतिव्यामोषधयः सम्भवन्ति ॥ यथैकस्यामेव पृथिव्यां पूर्वावस्थोपमर्दतिरोधानाभावेऽपि विलक्षणानन्तौषध्यु पादानत्वम् ॥ यथा सतः पुरुषात्केशलेमानि ॥ यथा जीवतः पुरुषस्याचेतनकेशलोमाद्युपादानत्वम् ॥ तथाक्षरात्सम्भवतीह विश्वम् ॥ एवमेवनिमित्तान्तरनिरपेक्षादुपादेयविलक्षणान्निर्विकारात्परमात्मनः परस्परविलक्षण चेतनाचेतनात्मकं निखिलं जगत्सम्भवतीत्यर्थः । ब्रह्मणो विश्वोत्पत्तिप्रकार उच्यते ॥ तपसा चीयते ब्रह्म ॥ तपसा ज्ञानेन &amp;ldquo;यस्य ज्ञानमयं तप इति वक्ष्यमाणत्वात् । चीयते उपचीयते । बहुस्यामिति सङ्कल्परूपेण ज्ञानेन ब्रह्म सृष्ट्युन्मुकं भवतीत्यर्थः । ततोऽन्नमभिजायते ॥ &amp;ldquo;अद्यतेऽत्ति च भूतानि&amp;rsquo;&amp;rsquo; इति भोग्यभोक्तृरूपचेतनाचेतनसङ्घात लक्षणमव्याकृतं पर स्माद्ब्रह्मणो जायत इत्यर्थः । अन्नात्प्राणो मनः सत्यं लोकाः कर्मसु चामृतम् ॥ तस्मात्मसमष्टिरूपचिदचित्सङ्घातात्मकादन्नशब्दितादव्याकृतात् मुख्यप्राणः अन्तःकरणंसत्यशब्दितो भोक्तृवर्गः स्वर्गादयो लोकाः कर्मसु श्रायतममृतं चामृतत्वसाधनं कर्मेति यावत् । अथवा कर्मस्विति निर्धारणे सप्तमी । कर्ममध्ये मोक्षार्थं कर्मेत्यर्थः । तद्वारा एतत्सर्वमभिजायते इति पूर्वेणान्वयः । एतत्सर्वं भाष्यश्रुतप्रकाशिकयोः स्पष्टम् । पूर्वमन्त्रोक्ततपः शब्दं विवृण्वन् भूतयोनिभूतस्य ब्रह्मणः सृष्ट्युपकरणसार्वज्ञ्यं दर्शयति ॥ यस्सर्वज्ञः सर्वविद्यस्य ज्ञानमयं तपः ॥ सर्वज्ञःसर्वविषयकज्ञानवान् । सर्ववित्-तद्वस्तुगतसर्वप्रकारज्ञानवान् । स्वरूपतः प्रकारतश्चसर्वविषयकज्ञानवत्वमस्मिन्मन्त्रे भूतयोनेर्विधेयम् । अप्राप्तत्वात् &amp;ldquo;यस्य ज्ञानमयं तपः&amp;rsquo;&amp;rsquo; इत्यनेनांशेन पूर्वमन्त्रोक्ततपश्शब्दविवरणम् । यस्य ब्रह्मणः सङ्कल्परूपज्ञानव्यतिरेकेण जगत्सृष्ट्युपयुक्तं कर्मान्तरं नास्तीत्यर्थः । ततोऽन्नमभिजायत इत्यादिकमनुवदति ॥ तस्मादेतद्ब्रह्म नामरूपमन्नं चजायते ॥ तस्मात्सङ्कल्पेन सृष्ट्युन्मुखात् ब्रह्मणः &amp;ldquo;ततोऽन्नमभिजायते&amp;rsquo;&amp;rsquo; इत्यत्रान्नशब्दनिर्दिष्टमेतदव्याकृताख्यं ब्रह्म साक्षाज्जायते । तद्वारा नामरूपवत् । अद्यतेऽत्ति च भूतानीत्यन्नशब्द निर्दिष्टभोग्यभोक्तृरूपं च जायत इत्यर्थः । यद्यप्यस्मिन्मन्त्रेसर्वज्ञत्वाद्यनुवादेन ब्रह्मशब्दिता व्यक्तादिहेतुत्वं विधीयत इति प्रतिभाति । तथापि तस्य पूर्वमन्त्रप्राप्तस्य विधेयत्वासम्भवादप्राप्तस्य सर्वज्ञत्वस्यैव विधेयत्वमिति द्रष्टव्यम् । ननु सर्वज्ञसर्वविच्छब्दयोरपौनरुक्त्याय सर्वज्ञशब्दस्य रूढिरभ्युपगन्तव्या &amp;ldquo;कृशानुरेताः सर्वज्ञः&amp;rsquo;&amp;rsquo; इति निघण्टुपाठे सर्वज्ञशब्दस्योमापतौ रूढत्वात् । तस्मात्सर्वविदो देवतान्तरान्निमित्तभूतात्तपसा चीयते ब्रह्मेति पूर्वमन्त्रनिर्दिष्टमेतत् ब्रह्म नामरूपमन्नञ्च जायत इत्युपादानभूताद्ब्रह्मणो निमित्तस्येश्वरस्य भेद एव प्रतीयत इतिचेन्न &amp;ldquo;यःसर्वज्ञः सर्ववित् यस्य ज्ञानमयं तपः&amp;rsquo;&amp;rsquo; इति तपसा चीयमानतया पूर्वमन्त्रनिर्द्दिष्टस्याक्षर ब्रह्मण एव सर्वज्ञत्वसर्ववित्त्वयोः प्रतीत्या तयोर्भेदासम्भवान्निमित्तोपादानभेदविवक्षायामेक विज्ञानेन सर्वविज्ञानासम्भवेन &amp;ldquo;कस्मिन्नु भगवोविज्ञाते सर्वमिदं विज्ञातं भवती&amp;rsquo;&amp;lsquo;ति प्रश्नस्य प्रतिवचानासम्भवेन प्रतिपिपादयिषित प्रधानार्थविरोधप्रसङ्गादित्यलमतिप्रसङ्गेन । प्रथमखण्डः । तदेतत्सत्यम् ॥ नित्यम् -उत्पत्तिविनाशादिषड्भावविकारशून्यमित्यर्थः ॥ मन्त्रेषु कर्माणि कवयो यान्यपश्यन् ॥ अतीन्द्रियार्थसाक्षात्कारसमर्थावेदेषु यान्यग्निहोत्रादिकर्माणि दृष्टवन्तः ॥ तानि त्रेतायां बहुधा सन्ततानि ॥ गार्हपत्यादिवैतानिकाग्निषु यावज्जीवं कर्तव्यतयाधिकारिमन्त्रफलभेदेन बहुधा विहितानि ॥ तान्याचरत नियतं सत्यकामाः ॥ स्वतःसत्यं परम्ब्रह्मैव कामयमानाः । फलभिसन्धिरहितास्सन्त इत्यर्थः । तानि कर्माण्याचरत । अनुष्ठितकर्मणां ब्रह्मप्राप्तिहेतुत्वं ज्ञानद्वारेतिद्रष्टव्यम् । अमुमुक्षून् प्रत्याह ॥ एष वः पन्थाः सुकृतस्य लोके ॥ पुण्यफलभूते लोके तु वक्षमाणो मार्ग इत्यर्थः ॥ यदा लेलायते ह्यर्चिःसमिद्धे हव्यवाहने ॥ यथेन्धनादिभिर्दीपिते अग्नौ यस्मिन्काले ज्वाला चलति ॥ तदाज्यभागावन्तरेणाहुतीः प्रतिपादयेत् ॥ तस्मिन्काल आज्यभागयोर्मध्ये आहुतीः प्रक्षिपेच्छद्धया तत्सुहुतं भवेदित्यर्थः ॥ यस्याग्निहोत्रमदर्शपौर्णमासमनाग्रयणमत्तिथिवर्ज्जितं चाहुतमवैश्वदेवम श्रद्धया अविधिना हुतमासप्तमांस्तस्य लोकान् हिनस्ति ॥ दर्शाख्यपौर्णमासाख्येष्ट्यननुष्ठाने नवान्नस्वीकारार्थं शरत्कालकर्तव्याग्रयणाख्येष्टि विशेषाननुष्ठानेऽतिथिसत्कारोपासनहोमवैश्वदेवाननुष्ठाने श्रद्धावैधुर्य्येण यथाशास्त्रमननुष्ठानेऽथ वानुष्ठितमप्यग्निहोत्रकर्म तस्य सुकृतफलं सर्वं सप्तपुरुषपर्यन्तं नाशयतीत्यर्थः । यद्यप्यग्निहोत्रस्य न दर्शपौर्णमासादिकमङ्गं तेषां पृथक्फलकत्वात् । तथापि नित्यनैमित्तिकं सकलं कर्मानुष्ठेय मित्यत्र तात्पर्यम् । अत एव भगवता भाष्यकृता श्रुतिस्मृतिचोदितेषु कर्मसु एकतरवैधुर्येऽपीतरेषा मनुष्ठितानामपि निष्फलत्वमयथानुष्ठितस्याननुष्ठितसमत्वं चाभिधायेति मन्त्रार्थो विवृतः ॥ काली कराली च मनोजवा च सुलोहिता या च सुधूम्रवर्ण । स्फुलिङ्गिनी विश्वरुची च देवी लोलायमाना इति सप्तजिह्वाः ॥ देवीत्येतद्विश्वरुच्यादिविशेषणम् । इति लोलायमानाःसप्तजिह्वा इत्यन्वयः ॥ एतेषु यश्चरते भ्राजमानेषु यथाकालं चाहुतीराददायन् ॥ एतेषु दीप्यमानेषु अग्निजिह्वाभेदेषु विहितकालानतिलङ्घनेन होमद्रव्यं गृहीत्वा योऽग्निहोत्रादिकर्माचरति ॥ तं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ अधिवसतीत्यधिवासः यस्मिन्सत्यलोके देवानां पतिरनवधिकः समानो हिरण्यगर्भ आस्ते तत्राहुतयः सूर्यरश्मयो भूत्वा तं यजमानं प्रापयन्तीत्यर्थः ॥ एह्येहीति तमाहुतयः सुवर्चसः सूर्य्यस्य रश्मिभिर्यजमानं वहन्ति । प्रियांवाचमभिवदन्त्योर्चयन्त्यः एष वःपुण्यः सुकृतो ब्रह्मलोकः ॥ सूर्यस्यरश्मिसम्पृक्ता अत एव सुवर्चसः आहुतयस्तं यजमानमर्चयन्त्यः सुकृतसाध्यः पावन एष चतुर्मुखलोको भवदीयःभवत्स्वामिकः । ईदृशीं प्रियां वाचं वदन्त्य एहि एहीत्याह्वयन्त्यस्तं यजमानं बह्मलोकं प्रापयन्तीत्यर्थः । एवं ब्रह्मलोकपर्यन्तसाधनान्यपि कर्माणि क्षयिफलतया निन्द्यन्ते ॥ प्लवा ह्येते अदृढा यज्ञरूपा अष्टादशोक्तमवरं येषु कर्म ॥ षोडशर्त्विक्पत्नीयजमानरूपाष्टादशकर्त्राश्रितत्वेनोक्तमवरफलाभिसन्धिमत्तयाऽश्रेष्ठं कर्म येषु यजमानेषु वर्तते । ते यज्ञप्रधानाः पुरुषाः जीर्णनौका इव संसारार्णवसन्तरणा समर्था इत्यर्थः । यद्वा अष्टादशस्मृत्युक्तं स्मार्त्तं कर्म येषु श्रौतकर्मसु तदधिकारसम्पादकत्वेना वरमङ्गभूतम्भवति । तान्यपि श्रौतानि यज्ञात्मकानि कर्माणि शोकाम्बुधितरणे साधनानि न भवन्तीत्यर्थः ॥ एतच्छ्रेयो येऽभिनन्दन्ति मूढा जरामृत्यू ते पुनरेवापियन्ति ॥ एतत्कर्म श्रेयःसाधनं मत्वा ये दृष्यन्ति । ते जरां मृत्यु च भूयो भूयो गच्छन्ति ॥ अविद्यायामन्तरे वर्तमानाः स्वयं धीराः पण्डितं मन्यमानाः ॥ अविवेकप्रधानाः स्वयमेव धीमन्त ऊहापोहक्षमा धीशालिन इति मन्यमनाः ॥ जङ्घन्यमानाः परियन्ति मूढाः ॥ जरारोगाद्यनेकानर्थव्रातैः भृशं हन्यमाना मूढाः परिभ्रमन्ति ॥ अन्धेनैव नीयमाना यथान्धाः ॥ स्पष्टोऽर्थः । एतदेव विशदयति ॥ अविद्यायां बहुधा वर्तमानाः ॥ प्रकृतिमण्डले देवमनुष्यादि बहुधाभिमानितया वर्तमानाः अज्ञानिनः ॥ वयं कृतार्था इत्यभिमन्यन्ति बालाः ॥ वयमेव कृतार्था इत्यभिमानं कुर्वन्ति ॥ यत्कर्मिणो न प्रवेदयन्ति रागात् ॥ कर्मफलस्वर्गादि रागात् कर्ममूढास्तत्वं यतो न जानन्ति ॥ तेनातुराः क्षीणलोकाश्च्यवन्ते ॥ तत्वज्ञानाभावादेव हेतोः क्षीणे पुण्ये मर्त्यलोकं विशन्तीत्यर्थः ॥ इष्टापूर्तं मन्यमाना वरिष्ठम् ॥ इष्टं -यागादि पूर्तं खातादि एतदेवाखिलपुरुषार्थसाधनं मन्यमानाः ॥ नान्यच्छ्रेयो वेदयन्ते प्रमूढाः ॥ श्रेयोन्तरं न जानन्तीत्यर्थः ॥ नाकस्य पृष्ठे सुकृतेन भूत्वा इमं लोकं हीनतरं वा विंशति ॥ ते सुकृतसाध्ये स्वर्गलोकोर्ध्वलोके कर्मफलमनुभूय इमं लोकं ततोप्यवरतरं वा नरकादिलक्षणं विशन्ति ॥ तपः श्रद्धेये ह्युपवसन्त्यरण्ये शान्ता विद्वांसो भैक्षचर्यां चरन्ति । सूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ये सन्न्यासिनः कृतश्रवणमनना वने स्थित्वोपरतकरणग्रामास्तपःशब्दितं च ब्रह्म तदादरातिशयरूपां च श्रद्धां ये सेवन्ते ते अवधूतपापाः सूर्यमण्डलं भित्त्वा &amp;ldquo;सहस्रस्थूणे विमिते दृढउग्रे यत्र देवानामधिदेव आस्ते&amp;rsquo;&amp;rsquo; इति पर्यङ्कविद्यादिप्रमाणप्रतिपन्नो हेयप्रत्यनीकः । सदैकरूपरूपायेति प्रमाणप्रतिपन्ननित्यविग्रहयुक्तो यत्रास्ते तत्र यान्तीत्यर्थः । ये चेमेऽरण्ये श्रद्धातप इत्युपासते&amp;rsquo;&amp;rsquo; (छां.1.10.1) इत्यत्र तपः-शब्देन ब्रह्मोच्यते । बृहदारण्यके &amp;ldquo;श्रद्धां सत्य&amp;rsquo;&amp;lsquo;मित्युपासत इति तपश्शब्दस्थाने सत्यशब्दप्रयोगात् सत्यशब्दस्य ब्रह्मपरत्वादिति व्यासार्यै रुक्तत्वात्तपः शब्दो ब्रह्मपरः । विरक्तस्य परब्रह्मप्राप्तिसाधनज्ञानेच्छोर्गुरूपसदनं विधीयते ॥ परीक्ष्य लोकान् कर्मचितान् ब्राह्मणो निर्वेदमायान्नास्त्यकृतः कृतेन । तद्विज्ञानार्थं स गुरुमेवाभिगच्छेत्समित्पाणिः श्रोत्रियं ब्रह्मनिष्ठम् । तस्मै विद्वानुपसन्नाय सम्यक्प्रशान्तचित्ताय शमान्विताय । येनाक्षरं पुरुषं वेद सत्यं प्रोवाचतां तत्वतो ब्रह्मविद्याम् ॥ अस्मिन्वाक्ये न्यायसिद्धार्थानुवादेन गुरूपसत्तिर्विधीयते कर्मचितान्कर्मसम्पाद्यान् लोकान् परीक्ष्य मीमांसान्यायैर्निरूप्य ब्राह्मणोऽधीत साङ्गसशिरस्कवेदः य इत्यध्याहार्यं स इत्युत्तरत्र श्रवणात् । अतो नित्यः अत्र पुरुषो विशेष्यः लिङ्गवशादक्षरं पुरुषमित्यनन्तरोक्तेश्च । कृतेन कर्मणा नास्ति न सिध्यति न लभ्यत इतीतिकरणं द्रष्टव्यमिति यो निर्वेदमायासतद्विज्ञानार्थं गुरुमेवाभिगच्छेत् । एवकारेण नियमविधित्वमवगम्यते । समित्पाणिः न रिक्तपाणिः &amp;ldquo;रिक्तपाणिस्तु नोपेयाद्राजानं &amp;ldquo;दवतं गुरुमि&amp;rsquo;&amp;lsquo;तिस्मर्यते । श्रोत्रियं -श्रुतवेदान्तम् । ब्रह्मनिष्ठं ब्रह्मसाक्षात्कारवन्तम् । श्रुतवेदान्तोपि रुचिभेदादब्रह्मनिष्ठोनोपगन्तव्य इति भावः । अभिगच्छेदित्यन्वयः । शमो-बाह्येन्द्रियनियमनरूपः । प्रशान्तचित्तायेत्यन्तः करणनिय मनस्योक्ततयापारिशेष्यात् । एतेन श्रवणोपयुक्तमवधानं विवक्षितं न तूपासनोपयुक्तात्यन्तेन्द्रिय जयादि स तस्मै विद्वान् प्रोवाचेत्वन्वयः । येनेति निर्देशो विज्ञानाभिप्रायः । तद्विज्ञानार्थमिति प्रकृतं सामान्यन्तः करणाभिप्रायेण वा लिङ्गव्यत्ययेन वा अक्षरम् -स्वरूपेणाविकारं सत्यं -गुणतोप्यविकारम् । आभ्यामचिज्जीवव्यावृत्तिः तां ब्रह्मविद्यां प्रोवाच प्रब्रूयादित्यर्थः इति वेदान्तसारे व्याख्यातम् ॥ तदेतत्सत्यम् । पूर्ववत् ॥ यथा सुदीप्तात्पावकाद्विस्फुलिङ्गाः सहस्रशः प्रभवन्ते सरूपाः ॥ अयोगोलकादिगताद्धन्यमानाद्वा वेश्मादिषु सुदीप्ताद्वा पावकादनेकशः स्वरूपा विस्फुलिङ्गा यथोत्पद्यन्ते ॥ तथाक्षराद्विविधाः सोम्य भावाः प्रजायन्ते तत्र चैवापियन्ति ॥ एवमेव चिदचिच्छरीरादक्षराद्ब्रह्मणः तत्स्वरूपा नानाविधस्थूलचिदचिद्रूपा भवन्तीति भावः । कार्यवर्गा उत्पद्यन्ते तत्रैव लीयन्ते च ॥ दिव्यो ह्यमूर्तः पुरुषः स बाह्याभ्यन्तरो ह्यजः । अप्राणो ह्यमनाः शुभ्रो ह्यक्षरात्परतः परः ॥ पूर्वत्र वृक्ष इवस्तब्धो दिवितिष्ठत्येक इति द्युसम्बन्धित्वेन तदपाणिपादमिति वा नित्यं विभुमिति वा अमूर्तत्वेन तेनेदं पूर्णं पुरुषेण सर्वमिति बाह्याभ्यन्तरसर्वस्त्वात्मतया अचक्षुः श्रोत्रमित्यनिन्द्रियत्वेन प्राणमनः शून्यतया येनाक्षरं पुरुषं वेद सत्यमिति विकाररूपदोषशून्यतयाशुभ्रशब्दितश्च यः स अव्याकृतादक्षराद्यःपरः समष्टिरूपः पुरुषस्तस्मादपि कारणत्वेन पर इत्यर्थः । प्रधानपुरुषयोस्तज्जन्यत्वादिति भावः । अक्षरात्परत इत्यत्राक्षरशब्दः अश्नुते इति वा न क्षरतीति वा व्युत्पत्त्या स्वविकारव्यापके नामान्तराभिलापयोग्यक्षरणाभाववत्यव्याकृते वर्तते न तुभूतयोन्यक्षरे भूतयोन्यक्षरस्य स बाह्याभ्यन्तर इत्यत्र तच्छब्दनिर्दिष्टस्य तस्मादेव परत्वासम्भवात् । न हि तस्यैव ततः परतः परत्वं सम्भवति विरोधात् । न चाक्षरात्परत इति पञ्चम्योः सामानाधिकरण्यमेवास्तु । ततः स्वविकारापेक्षया परभूतादव्याकृतात्पर इत्येवास्तु । न तु अव्याकृतादक्षरात्परभूतात्समष्टिभूतात्पर इति वाच्यम् । परशब्दस्य प्रतियोगिसापेक्षत्वेनाक्षर शब्दस्य परत्वावधिसमर्पकत्वस्यैव युक्तत्वान्न हि देवदत्तादुत्पन्नाद्भयमित्यत्र पञ्चम्योःसामानाधिकरण्यप्रतीतिरस्ति । अतो यथोक्त एवार्थः विश्वसृष्टिमेव प्रपञ्चयति ॥ एतस्माज्जायते प्राणो मनः सर्वेन्द्रियाणि च ॥ स्पष्टोऽर्थः ॥ खं वायुर्ज्योतिरापः पृथिवी विश्वस्य धारणी ॥ खमाकाशो ज्योतिस्तेजो विश्वस्य कृत्स्नस्य धारिणीति पृथिवी विशेषणम् ॥ अग्निर्मूर्द्धा चक्षुषी चन्द्रसूर्यौ दिशः श्रोत्रे वाग्विवृताश्च वेदाः । वायुः प्राणो हृदयं विश्वमस्य पद्भ्यां पृथिवीह्येषसर्वभूतान्तरात्मा ॥ अमुं मन्त्रं प्रस्तुत्य &amp;ldquo;स्मर्यमाणमनुमानं स्यात् (ब्र.सू.1.2.16) इत्यत्राग्निरिह द्युलोकः &amp;ldquo;असौवाव लोकोग्नि&amp;rsquo;&amp;lsquo;रितिश्रुतेः । स्मरन्ति च मुनयः &amp;ldquo;द्याम्मूर्द्धानं यस्य विप्रावदन्ति खं&amp;rsquo;&amp;lsquo;वैनाभिं चन्द्रसूर्यौ च नेत्रे दिशः श्रोत्रे विध्दिपादौ क्षितिं च सोऽचिन्त्यात्मा सर्वभूतप्रणेतेतिभाषितम् । वाग्विवृता वागिन्द्रियव्यापारा एव वेदा वायुः प्राणः महावायुरेव देहधारकः प्राणःजगत्सर्वमस्य देहान्तर्वर्तिहृदयाख्यं मांसविशेषः । पद्भ्याम्पृथिवी पादावेव पृथिवीत्यर्थः । &amp;ldquo;प्रकृत्यादिभ्यउप सङ्ख्यानम्&amp;rsquo;&amp;rsquo; (अष्टा.2.3.8.वार्ति) इतितृतीया । सर्वभूतानां तच्छरीरत्वात् सर्वेषामं तरात्मेत्यर्थः ॥ तस्मादग्निः समिद्धो यस्य ॥ इत्यादि ॥&lt;/p&gt;</description>
    </item>
    <item>
      <title>16 वैश्वानराधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/16_vaishvAnarAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/2/16_vaishvAnarAdhikaraNam/</guid>
      <description>&lt;p&gt;15.वैश्ववानराधिकरणंवैश्वानरः साधारणशब्दविशेषात् (ब्र.सू.1। 2। 27)छान्दोग्ये पञ्चमप्रपाठके एकादशखण्डे वैश्वानरविद्या प्रस्तूयते ॥ प्राचीनशाल आैपमन्यवः सत्ययज्ञः पौलुषिरिन्द्रद्युम्नो भाल्लवेयो जनः शार्करार्क्ष्यो वुडिल आश्वतराश्विस्ते है ते महाशाला महाश्रोत्रियाः समेत्य मीमाँसां चक्रुः कोऽनु आत्मा किं ब्रह्मेति ॥ उपमन्युसुतः प्राचीनशालनामा पुलषसुतः -सत्ययज्ञनामा भाल्लविसुतः -इन्द्रद्युम्नामा शार्कराक्षिसुतो जननामा अश्वतराश्वसुतः-बुडिलनामा एते पञ्चापि महागृहस्थारत्त्तया विस्तीर्णशालाः सम्पन्नाः प्रसिद्धा इति यावत् । अतीव श्रुताध्ययनसम्पन्ना एकत्र सम्भूयास्माकमं तर्यामितयात्मभूतं ब्रह्म किमिति विचारं कृतवन्त इत्यर्थः । ते ह सम्पादयां चक्रुः ॥ त एव मीमांसित्वा निश्चयमलभमानाः आत्मभूतब्रह्मोपदेष्टारं कञ्चित्सम्पादितवन्तः निश्चितवन्त इत्यर्थः । किमिति तत्राह । उद्दालको हवै भगवन्तोऽयमारुणिः सम्प्रतीममात्मानं वैश्वानरमध्येति तं हन्ताभ्यागच्छाम इति ॥ हे भगवन्त उद्दालकनामा इदानीं वैश्वानरमात्मानमध्येति । इक् स्मरणे -उपास्त इत्यर्थः । यद्वा । इण्गतौ गत्यर्था ज्ञानार्था इत्यवगच्छतीत्यर्थः । तमभ्यागच्छामेति ॥ तं हाभ्याजग्मुः ॥ तमागतवन्तः । स ह सम्पादयाञ्चकार । प्रक्ष्यन्ति मामिमे महाशाला महाश्रोत्रियास्तेभ्यो न सर्वमिव प्रतिपत्स्ये हन्ताहमन्यमभ्यनुशासानीति ॥ स होद्दालक एते महाशाला महाश्रोत्रिया मां वैश्वानरमात्मानं प्रक्ष्यन्ति नाहं तत्सर्वं प्रतिपत्तुं शकोन्मि । अन्यं तदभिज्ञं कञ्चिदुपादिशानीत्येवं सम्पादितवान्निश्चितवानित्यर्यः । तान् होवाचाश्वपतिर्वैभगवन्तोऽयं कैकेयः सम्प्रतीममात्मानं वैश्वानरमध्येति तं हन्ताभ्यागच्छाम इति तं हाभ्याजग्मुः ॥ केकयस्यापत्यं कैकयः अश्वपतिमुद्दालकषष्ठास्तेऽभ्यागतवन्त इत्यर्थः । शिष्टं स्पष्टम् ॥ तेभ्यो ह प्राप्तेभ्यः पृथगर्हाणि कारयाञ्चकार ॥ प्राप्तेभ्यस्तेभ्यो महर्षिभ्यः पृथक् पूजां भृत्यैः पुरोहितादिभिश्च कारितवान् । स ह प्रातः सञ्जिहान उवाच ॥ अन्येद्युः प्रातःकाले स्वभवनं सञ्जिहानस्त्यजन् स्वभवनान्निर्गत्य तत्समीपमागत्येति यावत् । तान् महर्षीनुवाचेत्यर्थः । किमिति तत्राह । न मे स्तेनो जनपदे न कदर्यो न मद्यपः । नानाहिताग्निर्नाविद्वान्न स्वैरी स्वैरिणी कुतः । यक्ष्यमाणो ह वै भगवन्तोऽहमस्मि यावदेकैकस्मा ऋुत्विजे धनं दास्यामि तावद्भगवद्भ्योे दास्यामि वसन्तु भगवन्त इति ॥ हे भगवन्तः पूजार्हा मदधिष्ठिते जनपदे चोरो वा दानशून्यो वा मद्यपायी वा सत्यां योग्यतायामनाहिताग्निर्वा वेदाध्ययनादिशून्यस्त्रैवर्णिको वा परदारगन्ता वा न सन्ति स्वैरिणी पुंश्चली तु कुतः स्यादित्यर्थः । एवमाद्या दुष्टा न सन्ति न तैर्दत्तं धनमुपजीवामि । अतो मम प्रतिग्रहयोग्यतास्त्यचिरेणैव कालेन यागं करिष्याम्येकैकस्मा ऋत्विजे यावद्धनं दास्यामितावद्भगवद्भ्यः प्रत्येकं दास्यामि तावत्कालमत्रैव वसन्तु यागं च पश्यन्त्विति प्रार्थितवानित्यर्थः । भगवता भाष्यकृता न मे स्तेन इत्यादिना यक्ष्यमाणोऽहंवैभगवन्तोऽहमस्मीत्यन्तेनात्मनो वृत्तस्थतया प्रतिग्रहयोग्यतां ज्ञापयन्नेव ब्रह्मविद्भिरपि प्रतिषिद्धस्य परिहरणीयतां विहितस्य कर्त्तव्यतां च प्रज्ञाप्य यावदेकैकस्मा ऋत्विजे धनं दास्यामि वसन्तु भगवन्त इत्यवोचदिति भाषितम् । ते होचुर्येन है वार्थेन पुरुषश्चरेत्तं है व वदेदात्मानमेवेमं वैश्वानरं सम्प्रत्यध्येषि तमेव नो ब्रूहीति ॥ येनार्थेन प्रयोजनेन यत्प्रयोजनमुद्दिश्य पुरुष आगच्छति तमेव पुरुषार्थं तस्य कुर्यात्समीहितं हि कर्त्तव्यं भवत्यस्माकं चवैश्वानरात्मा जिज्ञासितः त्वं च तमात्मानमधुनोपास्से न च ते तज्ज्ञानमपह्नवार्हम् । तमेव न उपदिश न प्रयोजनान्तरमित्यर्थः। विश्वान्नरान्नयतीति विश्वे यनं नराः नयन्तीति वा विश्वनरः विश्वनर एव वैश्वानरः रक्ष एव राक्षसः वय एव वायस इतिवत् । तान् होवाच प्रातर्वः प्रतिवक्तास्मीति ॥ तेषामभिमानं परिशोध्य श्वः प्रतिवचनं दास्यामीति मत्वा प्रातः प्रश्नस्य प्रतिवचनं वक्तास्मीत्युवाचेत्यर्थः । ते ह समित्पाणयः पूर्वाह्णे प्रतिचक्रमिरे ॥ ते च राज्ञोऽभिप्रायज्ञाः समिद्भारहस्ताः अपरेद्युः पूर्वाह्णे राजानं शिष्यभावमेत्योप गतवन्तः । तान्हानुपनीयैवैतदुवाच ॥ राजा तु समित्पाणीनुपयामेति वदन्तस्त्यक्तस्वजात्यभिमानानुद्वीक्ष्य तेषामुपदेशयोग्यतां ज्ञात्वाऽब्राह्मणेन न ब्राह्मण उपनेतव्य इति शास्त्रार्थं ज्ञात्वा समर्पितं समिदाद्युपायनं स्वीकृत्यैव मैत्र्यैवैतद्वक्षमाणमुवाचेत्यर्थः । यत एव महाशाला महाश्रोत्रिया ब्राह्मणा महाशालत्वाद्यभिमानं हित्वा समिद्भारहस्ता जातितो हीनं राजानं विद्यार्थितयोपजग्मुः । तथान्यैरपि विद्यो पादित्सुभिर्भवितव्यमित्याख्यापिकया सूच्यते । कैकयस्तेभ्यो वैश्वानरात्मानमुपदिदिक्षुर्विशेष प्रश्नान्यथानुपपत्त्या वैश्वानरात्मन्येतैः किञ्चिज्ज्ञातं किञ्चिदज्ञातमिति विज्ञाय ज्ञाताज्ञातांश बुभुत्सया तानेकैकशः प्रष्टुमुपक्रमते । आैपमन्यव कं त्वमात्मानमुपास्स इति दिवमेव भगवो राजन्निति होवाच ॥ हे भगवः द्युलोकशरीरकं वैश्वानरमुपास इत्युवाचेत्यर्थः । कैकेय आह ॥ एष वै सुतेजा आत्मा वैश्वानरो यं त्वमात्मान मुपास्से ॥ यं द्युलोकावच्छिन्नं वैश्वानरमात्मानमुपास्स एष वैश्वानर आत्मा सुतेजाः शोभनं तेजो यस्य स सुतेजा द्युलोको हि सूर्य्यचन्द्रादितेजसा युक्ततया सुतेजा भवति ततश्च द्युलोकावच्छिन्नो वैश्वानरात्मा तयोपास्यमानः सुतेजस्त्वगुणयोगेन सुतेजानाम वैश्वानरः ॥ तस्मात्तव सुतं प्रसुतमासुतं कुले दृश्यते ॥ अत्र सुतप्रसुतासुतशब्दा एकाहाहीनसत्रकर्मगताभिषवणपराः सुतशब्दवत्त्वसाम्यात्सु तेजस्त्वोपासनायाः सुतादिफलकत्वोपपत्तिः ॥ अत्स्यन्नं पश्यसि प्रियम् । तदुपासनवैभवेन लौकिकं भोग्यमनुभवसि प्रियं पुत्रादिकं च पश्यसीत्यर्थः । एवमन्योऽपि यः कश्चित्त्वमिव त्वदुपास्यं वैश्वानरमुपास्ते । सोऽपि त्वमिवान्नदनप्रियदर्शनब्रह्मवर्चसशाली सन्तानवांश्च भवतीत्याह । अत्त्यन्नं पश्यति प्रियं भवत्यस्य ब्रह्मवर्चसं कुले यऽएतमेवमात्मानं वैश्वानरमुपास्ते । उक्तोऽर्थः उक्तमर्थमङ्गीकुर्वन्नेकुर्वन्नेवफलदर्शनेन तदभिमुखीकृत्य तत्र वक्तव्य मुपदिशति । मूर्द्धा त्वेष आत्मन इति होवाच मूर्द्धा ते व्यपतिष्यद्यन्मां नागमिष्य इति ॥ त्वया वैश्वानरबुद्ध्योपास्यमान एष द्युलोकपरिच्छिन्न आत्मा वैश्वानरस्यात्मनो मूर्द्धारूपावयवभूतः । न तु स एव वैश्वानर आत्मा एतदर्थनिर्णयार्थं मत्समीपानागमने वैश्वानर मूर्द्धावयवभूते कृत्स्नवैश्वानरबुद्धिं कुर्वतस्तव विपरीतविद्यावशादनर्थः स्यादतः साध्वकार्षीस्त्वं यतो मामागतोऽसीत्यभिप्रायः । अथ होवाच सत्ययज्ञं पौलषिं प्राचीनयोग्य कं त्वमात्मानमुपास्स इति (प्राचीनयोग्येति सत्ययज्ञस्य नामान्तर) आदित्यमेव भगवो राजन्निति होवाच एष वै विश्वरूप आत्मा वैश्वानरो यं त्वमात्मानमुपास्से । तस्मात्तव विश्वरूपं कुले दृश्यते प्रवृत्तोऽश्वतरीरथो दासी निष्कोऽत्स्यन्न म्पश्यसि प्रियम् । अत्त्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्ते चक्षुस्त्वेतदात्मन इति होवाच । अन्धोऽभविष्यो यन्मां नागमिष्य इति ॥ रूप्यत इति रूपं प्रकाश्यं यस्य स विश्वरूपः आदित्यस्य विश्वप्रकाशकत्वात् विश्वरूपत्वम् । तव कुले विश्वरूपं विश्वप्रकाशकं पुत्ररत्नादिकं कुले दृश्यते अश्वतरीभिर्युक्तो रथः त्वामनुगतः दासीभिर्युक्तो हारः दासी निष्कः त्वामनुगतः शिष्टं पूर्ववत् ॥ अथ होवाच इन्द्रद्युम्नं भाल्लवेयं वैयाघ्रपद्य कं त्वमात्मानमुपास्स इति वायुमेव भगवो राजन्निति होवाच एष वै पृथग्वर्त्मात्मा वैश्वानरो यं त्वमात्मान मुपास्से तस्मात्त्वां पृथग्वलय आयन्ति ॥ पृथग्रथश्रेणयोऽनुयन्ति ॥ अत्स्यन्नं पश्यसि प्रियम् । अत्त्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्ते प्राणस्त्वेष आत्मन इति होवाच प्राणस्त उदक्रमिष्यद्यन्मा नागमिष्य इति । अथ होवाच जनं शार्कराक्ष्यं कं त्वमात्मान मुपास्स इति आकाशमेव भगवो राजन्निति होवाच एष वै बहुल आत्मा वैश्वानरो यं त्वमात्मानमुपास्से तस्मात्त्वं बहुलोऽसि प्रजया च धनेन च अत्स्यन्नं पश्यसि प्रियम् । अत्त्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्ते सन्देहस्तेषव्यशीर्यद्यन्मां नागमिष्य इति ॥ भूतान्तरेभ्य आकाशस्य महत्वात् बहुलत्वम् । सन्देहोमध्यकायो मध्ये कायो हिउत्तराधरकाययोश्चानुप्रविष्ट इति सन्दिह्यमानत्वात् सन्देह इत्युच्यते । व्यशीर्यत विशीर्णोऽभविष्यत् । शिष्टं स्पष्टम् ॥ अथ होवाच बुडिलमाश्वतराश्विं वैयाघ्रपद्यकं त्वमात्मानमुपास्स इति अप एव भगवो राजन्निति होवाच एष वै रयिरात्मा वैश्वानरोऽयं त्वमात्मान मुपास्से तस्मात्त्वं रैमान् पुष्टिमानत्स्यन्नं पश्यसि प्रियम् अत्त्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्ते बस्तिस्त्वेष आत्मान इति होवाच बस्तिस्ते विभेत्स्यद्यन्मां नागमिष्य इति ॥ अपां वेगवत्वात् रयित्वं विसर्गश्छान्दसः धनप्राप्तिहेतुत्वाद्वा रयित्वं रैमान् धनवानित्यर्थः। बस्तिनाम मूत्रस्थानम् । अथ होवाच उद्दालकमारुणिं गौतम कं त्वमात्मान मुपास्स इति पृथिवीमेव भगवो राजन्निति होवाच एष वै प्रतिष्ठात्मा वैश्वानरो यं त्वमात्मानमुपास्से तस्मात्त्वं प्रतिष्ठितोऽसि प्रजया पशुभिश्च अत्स्यन्नं पशयसि प्रियं अत्त्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्ते पादौ त्वेतावात्मन इति होवाच पादौ ते व्यम्लास्येतां यन्मां नागमिष्य इति ॥ प्राण्याधारत्वात् पृथिव्याः प्रतिष्ठात्वं व्यम्लास्येतां म्लानौ श्लथावभविष्यताम् । शिष्टं स्पष्टम् । तान ्होवाच ॥ तानृषीनुवाचेत्यर्थः ॥ एते वै खलु यूयं पृथगिवेममात्मानं वैश्वानरं विद्वांसो अन्नमत्थ ॥ एततादृशा यूयमिमं वैश्वानरमात्मानं पृथगिव विद्वांसो भिन्नभिन्नतया उपासीना तदनुरूप्येण लौकिकं भोगमनुभवथ । पूर्वत्रात्स्यन्नमिति प्रतिपुरुषमेकवचनेनोक्तस्य अत्र बहुवचनेन निर्देशः । अत्रन्नमत्थेत्येतत् प्रियं पश्यथेत्यस्याप्युपलक्षकम् ॥ यस्त्वेतमेवं प्रादेशमात्रमभि प्रादेशमात्र मभिविमानमात्मानं वैश्वानर मुपास्ते स सर्वेषु लोकेषु सर्वेषु भूतेषु सर्वेष्वात्मस्वन्नमत्तिअभिविमानं सर्वात्राभिव्याप्ततया विगतपरिमाणं विश्वेषां नराणां नेतारमेतमात्मानं प्रादेशमात्रं द्युलोकादिप्रदेशसम्बन्धिनी प्रादेशी प्रादेशीमात्रा यस्य तं प्रादेशमात्रम् । द्युप्रभृतिप्रदेशपरिच्छिन्नं य उपास्ते स सर्वलोकसर्वभूतसर्वात्मवर्तिब्रह्मरूपमन्नमत्ति अनुभवतीत्यर्थः । अनेन वैश्वानरोपासनस्य ब्रह्मप्राप्तिफलकत्वमुक्तं भवति । भगवता हि भाष्यकृता सर्वेषु लोकेषु सर्वेषु भूतेषु सर्वेष्वात्मसु वर्तमानं यदन्नं भोग्यं तदत्ति सर्वत्र वर्तमानं स्वत एवानवधिकातिशयानन्दं ब्रह्मानुभवति । यत्तु सर्वैः कर्मवश्यैरात्मभिः प्रत्येकमनन्य साधारणमन्नं भुज्यते तन्मुमुक्षुभिस्त्याज्यत्वादिह न गृह्यते इति भाषितम् । अत्र प्रादेशमात्रमिवह वै देवाः सुविदिता अभिसम्पन्ना तथात्वे तान् वक्ष्यामि यथा प्रादेशमात्रमभिसम्पादयिष्यामीति । स होवाच मूर्द्धानमुपदिशन्नेष वा प्रतिष्ठा वैश्वानर इति चक्षुषी उपादिशन्नुवाच । एष वै सुतेजा वैश्वानर इति नासिके उपदिशन्नुवाचैषवै पृथग्वर्त्मा वैश्वानर इति मुख्यमाकाशमुपदिशन्नुवाच । एष वै बहुलो वैश्वानर इति मुख्याश्रय उपदिशन्नुवाच एष वै रयिर्वैश्वानर इति चिबुकमुपदिशन्नुवाच एष वै प्रतिष्ठा वैश्वानर इति वाजसनेयकोक्तमूर्द्धचिबुकान्तराल प्रतिष्ठितत्वलभ्यप्रादेशमात्रत्वं नोपजीव्यम् । द्युप्रभृतिप्रदेशसम्बन्धमात्रस्य यौगिकार्थस्य प्रकरणतः प्रतीतेः । उक्तं च व्यासाचार्यैः सर्ववेदान्तप्रत्ययाधिकरणे (ब्र.सू.3.3.1) यस्त्वेतमिति न वाजसनेयकोक्तानुवादः स्वशाखावाक्य एव पूर्वप्रतिपादितस्यानुवादेन फलसमर्पकोक्तानुवादः स्वशाखावाक्य एव पूर्वप्रतिपादितस्यानुवादेन फलसमर्पकत्वोपपत्तेरिति । न चापरिच्छिन्नस्य परस्य ब्रह्मणो द्युप्रभृतिपृथिव्यन्तप्रदेशसम्बन्धिन्या मात्रया कथं परिच्छिन्नत्वमिति चोदनीयम् । परिच्छिन्नत्वे बुद्धिसौकर्यलक्षणाभिव्यक्तेस्सम्भवात् । सूत्रितं च &amp;ldquo;अभिव्यक्तेरित्यास्मरथ्य &amp;rsquo;&amp;rsquo; (ब्र.सू.1.2.32.) इति बुद्धिसौकर्य्यलक्षणाभिव्यक्तेर्हेतोरभिविमानस्यापि ब्रह्मणः प्रादेश मात्रत्वमुपदिश्यत इति आश्मरथ्यआचार्यो मन्यत इति सूत्रार्थः । अभिव्यक्तार्थम्परिच्छिन्नत्वोप देशेति मूर्द्धप्रभृत्यवयवविशेषैः पुरुषविधत्वं परस्य ब्रह्मणःकिमर्थमिति न चोदनीयम् तथोपासनार्थत्वात् । सूत्रितं चा &amp;ldquo;अनुस्मृतेर्बादरिः&amp;rsquo;&amp;rsquo; (ब्र.सू.1.2.33.) इति अनुस्मृति रुपासनम् । अनुस्मृतेर्हेतोः पुरुषविधत्वरूपणमिति बादीरराचार्योमन्यत इति सूत्रार्थः । प्राणाहुत्याधारत्वत्रिविधाग्नित्वपरिकल्पितजाठराग्निशरीरकद्युमूर्द्धत्वादिविशिष्टात्मत्वभावि तेश्वरशरीरे क्रियमाणप्राणाद्याहुतिभिः वैश्वानरविद्यानिष्ठेन परमात्मा समाराधनीय इति प्रतिपादयति ॥ तस्य ह वा एतस्यात्मनो वैश्वानरस्य मूर्द्धैव सुतेजा चक्षुर्विश्वरूपः प्राणं पृथग्वर्त्मा सन्देहो बहुलो बस्तिरेव रयिः पृथिवी पादा उर एव वेदिर्लोमानि बर्हिर्हृदयं गार्हपत्यो मनोऽन्वाहार्यपचन आस्यमाहवनीयः ॥ एतस्योपासकस्यात्मनः मूर्द्धैव तस्य वैश्वानरस्य मूर्धात्वेष आत्मन इति वैश्वानरं मूर्द्धत्वेन निर्दिष्टस्सुतेजा इत्यर्थः । न चात्र तस्य हवा एतस्येति पदयोःसामानाधिकरण्यमेवास्तु । नत्वेतस्येति शब्दस्योपासकपरत्वमिति शङ्क्यम् उर एव वेदिरित्यादावुपासकपरामर्शस्यावश्यं भावात् । मूर्द्धैवेत्यत्राप्युपासकस्य मूर्द्धैव परामृश्यते । तस्मादेतस्येति शब्दस्योपासकपरत्वमेव सिद्धम् । इह भगवता भाष्य कृता &amp;ldquo;आत्मनन्ति च&amp;rsquo;&amp;rsquo; (ब्र.सू.1.2.35) इति सूत्रव्याख्याने । एनं पुरुष द्युमूर्द्धत्वादिविशिष्टं वैश्वानरमस्मिन्नुपासकशरीरे प्राणाहुत्याधारत्वाय आमनन्ति तस्य ह वा एतस्यात्मनो वैश्वानरस्य मूर्द्धैव सुतेजा इत्यादिना । अयमर्थः यस्त्वेतमेवं प्रादेशमात्रमभि विमानमात्मानं वैश्वानरमुपास्त इति त्रैलोक्यशरीरस्यैव परमात्मनो वैश्वानरस्योपासनं विधाय सर्वेषु लोकेषु इत्यादिना ब्रह्मप्राप्तिलक्षणं फलमुपदिश्यास्यैवोपासनस्याङ्गभूतं प्राणाग्निहोत्रं तस्य ह वा एतस्येत्यादिनोपदिशति । यः पूर्वमुपास्यतयोपदिष्टो वैश्वानरः तस्यावयवभूतान् दुव््यादित्यादीन् सुतेजो विश्वरूपादिनामधेयानुपासकशरीरे मूर्द्धादिपादान्तेषु सम्पादयति । मूर्द्धैव सुतेजा उपासकस्य मूर्द्धैव परमात्ममूर्द्धभूतं द्यौरित्यर्थः । चक्षुर्विश्वरूप आदित्य इत्यर्थः । प्राणःपृथग्वर्त्मा वायुरित्यर्थः । सन्देहो बहुलःउपासकस्य मध्यकाय एव परमात्ममध्यकायभूत आकाश इत्यर्थः । पृथिव्येव पादौ अस्य पादावेव तत्पादभूता पृथिवीत्यर्थः । एवमुपासकः स्वशरीरे परमात्मानं त्रैलोक्यशरीरं वैश्वानरं सन्निहितमनुसन्धाय स्वकीयान्युरोलोम हृदयमनआस्यानि प्राणहुत्याधारस्य परमात्मनो वैश्वानरस्य वेदिर्बर्हिर्गार्हपत्यान्वाहार्यप चनाहवनीयानग्निहोत्रोपकरणभूतान् परिकल्प्य प्राणाहुतेश्चाग्निहोत्रत्वं परिकल्प्य एवं विधेन प्राणाग्निहोत्रेण परमात्मानं वैश्वानरमाराधयेदिति उर एववेदिर्लोमानि बर्हिर्हृदयं गार्हपत्य इत्यादिनोपदिश्यते इति भाषितम् । उरःप्रभृतीनां वेद्यादित्वोपदेशश्च प्राणाहुतेरग्निहोत्रत्वसम्पत्त्यर्थ इति &amp;ldquo;सम्पत्तेरिति जैमिनिस्तथाहि दर्शयति&amp;rsquo;&amp;rsquo; (ब्र.सू.1.2.34) इति सूत्रितम् । स यइदं विद्वानग्निहोत्रं जुहोतीतिदर्शिताग्निहोत्रसम्पत्तेर्हेतोर्वेद्यादित्वोपदेश इति जैमिनिर्मन्यते इति सूत्रार्थः । हृदयं गार्हपत्यः हृदयकमलावच्छिन्नजाठराग्निर्गार्हपत्यः । मन इन्द्रियावच्छिन्न जाठराग्निर्दक्षणाग्निः आस्यमाहवनीयः आस्यावच्छिन्नजाठराग्निराहवनीय इत्यर्थः । गार्हपत्यादिपरिकल्पनस्य सजातीयजाठर एवोचितत्वात् । वैश्वानरस्य हृदयादिस्थ स्याग्निहोत्रत्रय कल्पनं क्रियत इति भाषितत्वाच्च । अत्र च हृदयादिशब्दास्तत्तदवच्छिन्नजाठराग्नि शरीरकपरमात्मपर्यन्ता इति द्रष्टव्यमत उक्त एवार्थः । तद्यद्भक्तं प्रथममागच्छेतद्धोमीयम् ॥ होमसाधनं तेन होतव्यमित्यर्थः । स यां प्रथमामाहुतिं जुहुयात् तां जुहुयात् प्राणाय स्वाहेति प्राणस्तृप्यति । प्राणे तृप्यति चक्षुस्तृप्यति चक्षुषि तृप्यत्यादित्यस्तृप्यति आदित्ये तृप्यति द्यौस्तृप्यति दिवि तृप्यन्त्यां यत्किञ्चिद्यौश्चादित्यश्चाधितिष्ठतः तत्तृप्यति तस्यानुतृप्तिं तृप्यति प्रजया पशुभिरन्नाद्येन तेजसा ब्रह्मवर्चसेनेति ॥ प्राणाय स्वाहेति प्रथमायामाहुतौ हुतायां प्राणश्चक्षुरादित्यो द्यौश्च तृप्यति दव््यादित्याभ्या मधिष्ठितं वस्तुजातं च तृप्यतीत्यर्थः । तस्मिन्सर्वस्मिन् तृप्ते तत्तृप्तिमनु प्रजापश्वादिभिर्होतापितृप्यतीत्यर्थः । अत्र प्राणचक्षुरादिशब्दाः तदभिमानि देवतापराः । अचेतनानां तृप्तेरसम्भवादिति । एवमुत्तरत्रापि द्रष्टव्यम् । अथ यां द्वितीयां जुहुयात्तां जुहुयाद्व्यानाय स्वाहा ॥ इत्यादिखण्डचतुष्टयम् ॥ स य इदमविद्वानग्निहोत्रं जुहोति ॥ उरः प्रभृतीनामग्निहोत्रोपकरणवेद्यादिनामजानन् यःप्राणाग्निहोत्रमनुतिष्ठतीत्यर्थः ॥ यथाङ्गारानपोह्य भस्मनि जुहुयात्तादृग् तत्स्यात् ॥ भस्माहुतिसमानं स्यादित्यर्थः । निष्फलमिति यावत् ॥ अथ य एतदेवं विद्वानग्निहोत्रं जुहोति तस्य सर्वेषु लोकेषु सर्वेषु भूतेषु सर्वेष्वात्मसु हुतं भवति ॥ सर्वात्मकभगवादाराधनेन सर्वमाराधितं भवतीति हुतप्रकर्षोक्तिः ॥ तद्यथेषीकातूलमग्नौ प्रोतं प्रदूयेतैवं हास्य सर्वे पाप्मानः प्रदूयन्ते य एतदेवं विद्वानग्निहोत्रं जुहोति ॥ यथैषीकायाभुजान्तर्वर्तित्ततृणविशेषस्य तुलमग्नौ प्रक्षिप्तं सद्यो दह्यत एवं सर्वाणि पापानि एतादृशविद्यापूर्वकप्राणाग्निहोत्रानुष्ठानेन दग्धानि भवन्तीत्यर्थः । ब्रह्मोपासनफलस्य सर्वपापप्रदाहस्य प्राणाग्निहोत्रे कीर्तनमभिफलेनाङ्गस्य स्तुत्यर्थम् । ततश्चानेनापि प्राणाग्नि होत्रस्य वैश्वानरविद्याङ्गत्वं ज्ञापितं भवति । वैश्वानरविद्यां स्तौति ॥ तस्मादुहैवं विद्यद्यपि चण्डालायोच्छिष्टम्प्रयच्छेत् । आत्मनि हैवास्य तद्वैश्वानरे हुतं स्यादिति ॥ उच्छिष्टप्रदानायोग्यचाण्डाल्य उच्छिष्टप्रदानमपि वैश्वानरे सर्वभूतात्मनि अन्नं जुहोमीति बुद्ध्यानुष्ठितत्वान्नाधर्माय भवतीत्यर्थः । तदेष श्लोकः । यथेह क्षुधिता बाला मातरं पर्य्युपासते । एवं सर्वाणि भूतान्यग्निहोत्रमुपासते इति । अग्निहोत्रमुपासत इति ॥ यथा बुभुक्षिता बालाः कदा मातान्नं प्रयच्छतीति मातरं परितः उपासते । एवं सर्वाणि भूतानि एवंविधप्राणाग्निहोत्रमुपासते । इति विदुषः प्राणाग्निहोत्रस्तुत्यर्थः श्लोक इत्यर्थः । द्विरुक्तिरध्याय परिसमाप्त्यर्था ॥ इति विषयवाक्यदीपिकायां ब्रह्मसूत्रेषु द्वितीयः पादः ॥ 2॥&lt;/p&gt;</description>
    </item>
  </channel>
</rss>
