<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;३ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/</link>
    <description>Recent content in &#43;३ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/index.xml" rel="self" type="application/rss+xml" />
    <item>
      <title>17 द्युभ्वाद्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/17_dyubhvAdyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/17_dyubhvAdyadhikaraNam/</guid>
      <description>&lt;ol start=&#34;16&#34;&gt;&#xA;&lt;li&gt;द्युभ्वाद्यधिकरणम्द्युभ्वाद्यायतनं स्वशब्दात् । (ब्र.सू.1.3.1) ॥मुण्डकोपनिषदि द्वितीयमुण्डके द्वितीयखण्डे ॥यस्मिन् द्यौः पृथिवी चान्तरिक्षमोतं मनः सह प्राणैश्च सर्वैः । तमेवैकं जानथ आत्मानमन्या वाचो विमुञ्चथ अमृतस्यैष सेतुः ॥ ५ ॥यस्मिन्नक्षरे द्युपृथिव्यन्तरिक्षमनःप्राणादिकं समवेतं, तमेकमेव स्वेतरसमस्तनियन्तृत्वेन व्यापकतयात्मानं जानीत; अनात्मविषया वाचः त्यजत । अमृतस्यैष सेतुः । नद्यादिषु सेतुर्हि कूलस्य प्रतिलम्भकः । संसारार्णवपारभूतस्यामृतस्य एष प्रतिलम्भक इत्यर्थः ॥ ५ ॥अरा इव रथनाभौ संहता यत्र नाड्यः स एषोऽन्तश्चरते बहुधा जायमानः ॥&amp;lsquo;सन्ततं सिराभिस्तु लम्बत्याकोशसन्निभम्&amp;rsquo; (तैत्ति.नारायणनुवाक.) इत्युक्तरीत्या यत्र हृदये, रथनाभौ समर्पिता अरा इव नाड्यः सङ्गताः । तत्र मध्ये स एष प्रकृत आत्मा ॥ &amp;lsquo;अजायमानो बहुधा विजायते । तस्य धीराः परिजानन्ति योनिम्&amp;rsquo; (तै.आ. पुरुषसूक्तम्) इति । देवादीनां समाश्रयणीयत्वाय तत्तज्जातीयस्वरूपसंस्थानगुणकर्मसमन्वितः । स्वस्वभावमजहदेव स्वेच्छया बहुधा जायमानः सन् चरते वर्तत इत्यर्थः ॥ओमित्येवं ध्यायथ आत्मानम् ॥स्पष्टोऽर्थः ॥स्वस्ति वः, पाराय तमसः परस्तात् ॥ ६ ॥तमसः पारे वर्तमानाय वः पाराय परतीराय । &amp;lsquo;पारावारे परार्वाची तीरे&amp;rsquo; इति नैघण्टुकाः । प्राप्यभूतायेति यावत् । तत्प्राप्तये ओमित्येवमात्मानं ध्यायथेत्यन्वयः । एवं ध्यानाय प्रवृत्तेभ्यो युष्मभ्यं स्वस्ति भवतु ॥ ६ ॥यः सर्वज्ञः सर्ववित् ॥उक्तोऽर्थः ॥यस्यैष महिमा भुवि ॥भूलोकसंसारतन्त्रप्रवर्तनरूप एष महिमा यदीयः ॥दिव्ये ब्रह्मपुरे ह्येष व्योमन्यात्मा प्रतिष्ठितः ॥ ७ ॥&amp;lsquo;यस्यैष महिमा भुवीति लीलाविभूत्यन्वय उक्तः । दिव्ये व्योम्नीति त्रिपाद्विभूतिरुक्ता&amp;rsquo; इति व्यासार्यैरुक्तत्वात् वैकुण्ठाख्ये ब्रह्मपुरे परमे व्योम्नि अयमात्मा प्रतिष्ठित इत्यर्थः ॥भिद्यते हृदयग्रन्थिश्छिद्यन्ते सर्वसंशयाः । क्षीयन्ते चास्य कर्माणि तस्मिन् दृष्टे परावरे ॥ ७ ॥हृदयस्यान्तःकरणस्य ग्रन्थयः ग्रन्थिवद्दुर्मोचाः रागद्वेषादयः । हृत्स्थानमयत इति व्युत्पत्त्या हृदयशब्दितो जीवो वा ब्रह्मज्ञानेन सार्वज्ञसिद्धेः सर्वविषयकाः संशयाः नश्यन्ति । अस्य प्रारब्धव्यतिरिक्तानि पूर्वाण्यनेकभवार्जितानि कर्माणि च नश्यन्ति । नाशो नाम कर्मणां फलजननशक्तिविनाशः । &amp;lsquo;तदधिगम उत्तरपूर्वाघयोः&amp;hellip;.&amp;rsquo; इति (ब्र.सू. 4.1.13) सूत्रे अघस्य विनाशकरणमुत्पन्नायास्तच्छक्तेर्विनाशकरणम् । शक्तिर्हि परमपुरुषाप्रीतिरेव&amp;rsquo; इति भाषितम् । एतत्सर्वं कदेत्यत्राह । तस्मिन्दृष्टे परावरे । परे अवरे यस्मात् स परावरः । सर्वोत्कृष्टा अपि ब्रह्मादयो यस्मान्निकृष्टा इत्यर्थः । अथवा परावरे परावरशरीरके सर्वात्मभूत इत्यर्थः । तादृशे तस्मिन् दृष्टे - दर्शनसमानाकारज्ञानविषयीकृत इत्यर्थः ॥&lt;br&gt;&#xA;इति द्वितीयखण्डदीपिका ॥द्वा सुपर्णा सयुजा सखाया समानं वृक्षं परिषस्वजाते ॥युज्यत इति युक् । युक्शब्दो गुणपरः । &amp;lsquo;समानगुणकः सयुक्&amp;rsquo; इति व्यासार्यैर्विवृतत्वात् । सयुजौ समानगुणकौ । अपहतपाप्मत्वादिगुणैः परस्परसमानौ सखायौ सहचरौ । द्वौ सुपर्णौ द्वौ पक्षिसदृशौ । समानमेकम् । वृक्षवच्छेदनार्हं शरीरं समाश्रितावित्यर्थः ॥तयोरन्यः पिप्पलं स्वाद्वत्यनश्नन्नन्योऽभिचाकशीति ॥ १ ॥तयोर्मध्ये अन्यतरो जीवः स्वादु परिपक्वं पिप्पलं कर्मफलं भुङ्क्ते । अन्यस्तु परमात्मा अभुञ्जान एव प्रकाशते । अत्र शरीरतदाश्रयजीवपरादिविषयवाचकशब्दनिगरणेन विषयिवाचकवृक्षसुपर्णादिशब्दैर्वृक्षत्वाद्यध्यवसानं विषयनिगरणेन विषय्यध्यवसानलक्षणरूपकातिशयोक्तिविशेषायेति दृष्टव्यम् ॥समाने वृक्षे पुरुषो निमग्नोऽनीशया शोचति मुह्यमानः ॥अनीशया भोग्यभूतया प्रकृत्या मुह्यमानः - &amp;lsquo;पराभिध्यानात्तु तिरोहितं ततो ह्यस्य बन्धविपर्ययौ&amp;rsquo; (ब्र.सू. 3.3.4), &amp;lsquo;देहयोगाद्वा सोऽपि&amp;rsquo; (ब्र.सू. 3.2.5) इत्युक्तन्यायेन तिरोहितपरमात्मशेषत्वज्ञानानन्दलक्षणस्वरूपः सन् वृक्ष इव च्छेदनार्हे एकस्मिन् शरीरे जीवः &amp;lsquo;स्थूलोऽहं&amp;rsquo;, &amp;lsquo;कृशोऽहम्&amp;rsquo; इत्यादितादात्म्यबुद्ध्या पांसूदकवत् तदेकतामापन्नः सन् तत्संसर्गकृतानि दुःखान्यनुभवतीत्यर्थः ॥जुष्टं यदा पश्यत्यन्यमीशमस्य महिमानमिति वीतशोकः ॥ २ ॥इति शब्दो बुद्धिस्थप्रकारवचनः । चशब्दश्चाध्याहर्तव्यः । असौ जीवो निमग्नात्स्वस्माद्धारकत्वनियन्तृत्वशेषित्वादिना विलक्षणं स्वकर्मभिः प्रीतं परमात्मानमखिलजगदीशनलक्षणमस्य महिमानं च यदा पश्यति, तदा वीतशोको भवतीत्यर्थः ॥ २ ॥यदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् । तदा विद्वान् पुण्यपापे विधूय निरञ्जनः परमं साम्यमुपैति ॥ ३ ॥पश्यतीति पश्यः । &amp;lsquo;पाघ्राध्माधेट्दृशः शः&amp;rsquo; (पा.सू. 3.1.137) इति शप्रत्यये शित्त्वात् पश्यादेशः । यस्मिन् काले पश्यः । ब्रह्मदर्शी । रुक्मवर्णम् - &amp;lsquo;आदित्यवर्णं तमसः परस्तात्&amp;rsquo; (तै.आ. 3. पुरुषसूक्तम्), &amp;lsquo;हिरण्यश्मश्रुर्हिरण्यकेश आप्रणखात्&amp;rsquo; इत्युक्तरीत्या देदीप्यमानदिव्यमङ्गलविग्रहयुक्तं जगत्कर्तारं जगदीशितारं &amp;lsquo;तस्मादेतद्ब्रह्म&amp;rsquo; इति निर्दिष्टाव्याकृतब्रह्मोपादानभूतम् । &amp;lsquo;भगवानिति शब्दोऽयं तथा पुरुष इत्यपि । निरुपाधी च वर्तेते वासुदेवे सनातने ॥&amp;rsquo; (पाद्मोत्तरखण्डम् 6.274-66) इत्युक्तरीत्या निरुपाधिकपुरुषशब्दनिर्दिष्टं वासुदेवं यदा पश्यति, तदा पुण्यपापे निरस्य निरस्तप्रकृतिलेपः सन् अपहतपाप्मत्वादिगुणाष्टकलक्षणेन ब्राह्मेण रूपेण परमं साम्यमुपैतीत्यर्थः । व्यासार्यैस्तु षष्ठीतत्पुरुषे लक्षणाप्रसङ्गात् योनिं ब्रह्मेति योनिब्रह्मशब्दयोः सामानाधिकरण्यं युक्तमित्युक्तं, तदतिसुन्दरम् ॥प्राणो ह्येष सर्वभूतैर्विभाति ॥&amp;lsquo;सर्वाणि ह वा इमानि भूतानि प्राणमेवाभिसंविशन्ति&amp;rsquo; इत्यादाविव प्राणशब्दः परमात्मपरः । एष परमात्मा सर्वभूतैराश्रितो विभातीत्यर्थः ॥विजानन् विद्वान् भव तेनातिवादी ॥भवेति लोण्मध्यमैकवचनम् । विजानन् श्रवणमननाभ्यां विजानन् विद्वान् तमुपासीनः तेन परमात्मना अतिवादी भवेति शिष्यं प्रत्युपदेशः । अतीत्य सर्वान् वदितुं शीलमस्य सोऽतिवादी । यस्तु स्वोपास्यदेवतायाः सर्वातिशायित्वं वदति, सोऽतिवादीत्युच्यते ॥आत्मक्रीड आत्मरतिः क्रियावानेष ब्रह्मविदां वरिष्ठः ॥ ४ ॥यस्य क्रीडा आत्मन्येव, नोद्यानादौ स आत्मक्रीडः । यस्य रतिः आत्मन्येव न स्रक्चन्दनादौ स आत्मरतिः । &amp;lsquo;रतिः - स्रक्चन्दनादिजन्या प्रीतिः । क्रीडा - उद्यानादिजन्या&amp;rsquo; इति भूमाधिकरणे (ब्र.सू. 1.3.7)व्यासार्यैरुक्तत्वात् । क्रियावान् - अननुसंहितफलक्रियानुष्ठानशाली च भवेति पूर्वेणान्वयः । क्रियावत्वं किमर्थमित्यत्राह । एष ब्रह्मविदां वरिष्ठः - क्रियया ह्यन्तःकरणेफलक्रियानुष्ठानशाली च भवेति पूर्वेणान्वयः । क्रियावत्वं किमर्थमित्यत्राह । एषः ब्रह्मविदां वरिष्ठः क्रियया ह्यन्तःकरणेपरिशुद्धे ब्रह्मविद्यानिष्पत्तिशैघ्र्यात् ब्रह्मविदां वरिष्ठ इत्यर्थः ॥ ४ ॥सत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् । अन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५ ॥रागादिदोषशून्याः जितेन्द्रियाः यं पश्यन्ति सशरीरान्तर्वर्ति ज्ञानमयो निर्दोष आत्मा &amp;lsquo;मनसश्चेन्द्रियाणां च ह्यैकाग्र्यं परमं तपः&amp;rsquo; इत्युक्तबाह्याभ्यन्तरैरिन्द्रियैकाग्र्यलक्षणतपसा, आगमोत्थज्ञानेन च स्त्रीसङ्गादिराहित्यलक्षणनित्यब्रह्मचर्येण सत्येन भूतहितवचनेन च लभ्यः साक्षात्कर्तव्यः । उपासनद्वारा प्राप्य इति वार्थः ॥न चक्षुषा गृह्यते नापि वाचा नान्यैर्देवैस्तपसा कर्मणा वा ॥देवा इन्द्रियाणि । शिष्टं स्पष्टम् ॥ज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥&amp;lsquo;स नो देवः शुभया स्मृत्या संयुनक्तु&amp;rsquo; इति ज्ञानहेतुतया ज्ञानशब्देन परमात्मोच्यते । निष्कलं परमात्मानं ध्यायन् उपासीनः पुमान् तत्प्रसादेन विशुद्धान्तःकरणः तदनन्तरं दर्शनसमानाकारज्ञानेन तं विषयीकरोतीत्यर्थः ।&lt;br&gt;&#xA;तृतीयमुण्डकप्रथमखण्डदीपिका ॥&lt;br&gt;&#xA;&amp;lsquo;नायमात्मा प्रवचनेन&amp;rsquo; (कठ. 1.2.23) इति मन्त्रः कठवल्यामेव व्याकृतः ॥नायमात्मा बलहीनेन लभ्यो न च प्रमादात्तपसो वाप्यलिङ्गात् ॥अयमात्मा अवसन्नमनसा न लभ्यः । अवसादो नाम देशकालवैगुण्यादिजन्यं दैन्यम् । तदभावो हि बलम् । प्रमादः - अनवहितचित्तता । तपःशब्दः तपःप्रधानसन्न्यासाश्रमपरः । &amp;lsquo;तप एव द्वितीयः&amp;rsquo; इतिवत् । तस्य च लिङ्गं शिखायज्ञोपवीतादि । तद्रहितात्सन्न्यासादपि न लभ्यः इत्यर्थः । इदम् आश्रमान्तराणामप्युपलक्षणम् । सर्वाश्रमाणामपि ब्रह्मविद्याधिकारात् । आश्रमलिङ्गान्यपेक्षितानीत्यर्थः ॥एतैरुपायैर्यतते यस्तु विद्वांस्तस्यैष आत्मा विशति ब्रह्म धाम ॥उक्तैर्बलाप्रमादसलिङ्गाश्रमैः यो विद्वान् ब्रह्मप्राप्तये यतते तस्यैष आत्मा तादृशोपायसंस्कृत आत्मा स्वरूपं धामभूतं प्राप्यभूतं ब्रह्म विशति प्राप्नोतीत्यर्थः ॥यथा नद्यः स्यन्दमानाः समुद्रेऽस्तं गच्छन्ति नामरूपे विहाय ॥यथा गङ्गायमुनासरस्वत्यादिनद्यः स्वोत्पत्तिस्थानेभ्यः प्रसृता गङ्गायमुनादीनि नामानि शुक्लकृष्णादीनि च रूपाणि विहाय एकतामेव भजन्ते । तथा विद्वान् नामरूपाद्विमुक्तः परात्परं पुरुषमुपैति दिव्यम् ॥तद्वदेव भेदकनामरूपादिविमुक्तः सन्, &amp;lsquo;अक्षरात्परतः परः&amp;rsquo; इति पूर्वमन्त्रनिर्दिष्टं पुरुषं प्राप्नोतीत्यर्थः । यथा नदीसमुद्रजलयोर्भेदकाकारप्रहाणमेव न तु स्वरूपैक्यम् एवं इहापि । &amp;lsquo;शुद्धे शुद्धमासिक्तं तादृगेव भवति&amp;rsquo; इत्यादिश्रुत्यनुरोधात् भेदकाकारप्रहाणकृतसादृश्यमेव न त्वैक्यमिति द्रष्टव्यम् ॥स यो ह वै तत्परमं ब्रह्म वेद ब्रह्मैव भवति ॥आविर्भूतब्रह्मस्वरूपो भवतीत्यर्थः । आनुषङ्गिकप्रयोजनमाह । नास्याब्रह्मवित्कुले भवति ॥ब्रह्मभावमेवाह ॥तरति शोकं तरति पाप्मानम् । गुहाग्रन्थिभ्यो विमुक्तोऽमृतो भवति ॥त्रिगुणात्मकप्रकृतिरूपगुहाकारितरागादिग्रन्थिभ्यो मुक्तः सन् अमृतशब्दितब्रह्मभूतो भवतीत्यर्थः ॥तदेतदृचाऽभ्युक्तम् ॥एतद्विद्यासम्प्रदानमभिमुखीकृत्य ऋङ्मन्त्रेणोक्तम् । क्रियावन्तः श्रोत्रियाः ब्रह्मनिष्ठाः स्वयं जुह्वत एकर्षिं श्रद्धयन्तः । नित्यनैमित्तिकक्रियायुक्ता अधीतवेदा ब्रह्म बुभुत्सवः अग्निहोत्रं स्वयमेव कुर्वन्तः एकर्षिं मुख्यम् ऋषिं परमात्मानं श्रद्धयन्तः तत्र रक्षकत्वविश्वासशालिनो ये । तेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १० ॥अत्र विद्याशब्दो ग्रन्थसन्दर्भे वर्तते । यैः शिरस्यङ्गारपात्रधारणलक्षणम् आथर्वणिकानुष्ठेयं शिरोव्रतनामकं व्रतं चीर्णं तेषामेवेमामुपनिषदमध्यापयेदित्यर्थः ॥तदेतत्सत्यमृषिरङ्गिराः प्रोवाच ॥एतत्सत्यमक्षरमङ्गिरा ऋषिः शौनकाय प्रोवाच ॥नैतदचीर्णव्रतोऽधीते ॥अचीर्णशिरोव्रतेनैतन्नाध्येतव्यमित्यर्थः । इदमचीर्णव्रतस्याध्ययननिषेधपरम् । पूर्वमध्यापननिषेधपरम् । अतो न पौनरुक्त्यम् । एतत्सर्वं &amp;lsquo;स्वाध्यायस्य तथात्वे हि&amp;rsquo; (ब्र.सू. 3.3.3) इति सूत्रभाष्ये स्पष्टम् । अत्रावगन्तव्यं सर्वं मुण्डकप्रकाशिकायामवगन्तव्यम् ॥&lt;br&gt;&#xA;इति तृतीयमुण्डकद्वितीयखण्डदीपिका ॥&lt;/li&gt;&#xA;&lt;/ol&gt;</description>
    </item>
    <item>
      <title>18 भूमाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/18_bhUmAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/18_bhUmAdhikaraNam/</guid>
      <description>&lt;p&gt;17.भूमाधिकरणं (ब्र.सू.1.3.7)भूमा सम्प्रसादादध्युपदेशात् (ब्र.सू.1.3.7)छान्दोग्ये । सप्तमाध्यायोपक्रमे भूमविद्या व्याख्यायते ॥ अधीहि भगव इति होपससाद सनत्कुमारं नारदः ॥ सनत्कुमारं नारदो विधिवदुपसन्नः तं ॥ होवाच यद्वेत्थ तेन मोपसीद ततस्त ऊर्ध्वं वक्ष्यामीति ॥ ज्ञातांशमुक्त्वा मत्समीप उपसीद तच्छ्रुत्वा अज्ञातांशं ते वदिष्यामीत्युक्तवानित्यर्थः ॥ स होवाच ऋुग्वेदं भगवोऽध्येमि यजुर्वेदं सामवेदमाथर्वणं चतुर्थमितिहासं पुराणं पञ्चमं वेदानां वेदं पित्र्यं राशिं दैवं निधिं वाकोवाक्यमेकायनं देवविद्यां ब्रह्मविद्यां भूतविद्यां क्षत्र विद्यां नक्षत्र विद्यां सर्पदेवजनविद्यामेतद्भगवोध्येमि सोऽहम्भगवो मन्त्रविदेवास्मि नात्मवित् ॥ मन्त्रवित् मन्त्रप्रधानङ्कर्मविदेवास्मि नात्मविदित्यर्थः ॥ श्रुतं ह्येव मे भगवदृशेभ्यस्तरति शोकमात्मविदिति सोऽहं भगवः शोचामि तं मा भगवाञ्छोकस्य पारं तारयत्विति ॥ भवादृशेभ्यः आत्मवित् शोकं तरतीति मया श्रुतमत आत्मानमुपदिश्य तं शोकं तारयत्वित्यर्थः ॥ तँ होवाच यद्वै किं चैतदध्यगीष्ठा नामैवैतन्नाम वा ऋुग्वेदो यजुर्वेद इत्यादिः ॥ अध्यगीष्ठा -अधीतवानसीत्यर्थः ॥ नामोपास्वेति स यो नामब्रह्मेत्युपास्ते यावन्नाम्नो गतं तत्रास्य यथा कामचारो भवति स यो नाम ब्रह्मेत्युपास्ते ॥ नामात्मकशब्दो यावति लोकेऽनुवर्तते तावत्पर्यन्तं नाम्नि निरतिशयलक्षणातिशय बृहल्लक्षण ब्रह्मत्वे आत्मत्वे च श्रद्धामलभमानः कामचारोभवतीत्यर्थः । सम्पृच्छति ॥ अस्ति भगवो नाम्नो भूय इति ॥ इतराह ॥ नाम्नो वा व भूयोऽस्तीति ॥ इतराह ॥ तन्मे भगवन् ब्रवीतीति ॥ इतराह ॥ वाग्वाव नाम्नो भूयसीति ॥ एवं प्रश्नप्रतिवचनरूपेण वाङ्मनःसङ्कल्पचित्तध्यानविज्ञानबलान्नजलतेज आकाश स्मराशापर्यन्तमुपन्यस्याह ॥ प्राणो वाव आशाया भूयान् ॥ अत्र प्राणशब्देन प्राणसहचारी जीवो लक्ष्यते तस्य च हेतुरुत्तरत्र वक्ष्यते ॥ यथा वानाभौ समर्पिता एवमस्मिन्प्राणे सर्वं समर्पितम् ॥ यथा रथचक्रस्यारा नाभ्याश्रिताः एवं समस्त चेतनभूतजातमेतच्चेतनाश्रितमित्यर्थः । &amp;ldquo;भूतमात्रा प्रज्ञामात्रास्वर्पिता&amp;rsquo;&amp;rsquo; इति श्रुत्यन्तरात् ॥ प्राणः प्राणेन याति प्राणः प्राणं ददाति प्राणाय ददाति ॥ गन्ता देवदत्तादिरपि जीव एव गमनकरणभूतो श्वादिरपि जीव एव दातापि जीव एव देयो गवादिरपि जीव एव सम्प्रदानभूतोब्राह्मणादिरपि जीव एवेत्यर्थः । प्राणो हि पिता प्राणो माता प्राणो भ्राता प्राणः स्वसा प्राण आचार्यः प्राणो ब्राह्मणः ॥ पित्रादिरपि जीव एवेत्यर्थः । ननु परिदृश्यमानमांसपिण्डविशेषा एव पित्रादिशब्दवाच्याः न जीव इति मन्यमानं प्रत्याह ॥ स यदि पितरं वा मातरं वा भ्रातरं वा स्वसारं वा आचार्यं वा ब्राह्मणं वा किञ्चिद्भृशमिव प्रत्याह धिक्त्वास्त्वित्येवैनमाहुः पितृहा वै त्वमसि मातृहा वैभातृहा वै त्वमसि स्वसृहा वै त्वमस्याचार्यहा वै त्वमसि ब्राह्मणहा वै त्वमसीति ॥ अथ पद्येनाक्रान्तप्राणान्शूलेन समासं व्यतिसन्दहेन्नैवैनं ब्रूयुः पितृहासीति न मातृहासीति न स्वसृहासीति नाचार्यहासीति न ब्राह्मणहासीति प्राणो ह्येवैतानि सर्वाणि भवन्ति ॥ सजीवेषु पित्रादिशरीरेषु धिक्त्वामिति किञ्चिद्भृशमधिक्षिपति पुरुषे धिक्त्वामित्युक्त्वा पितृहेत्यादिशब्दान् प्रयुञ्जते तेष्वेव शरीरेषूत्क्रान्तजीवेषु शूलेन समांसमिति सम्पूर्वात्क्षेपार्थात् अस्यते र्णमुलन्तोऽयंशब्दः । शुलेन सम्यक्प्रक्षिप्य सम्यग्दाहके ऽपि पुरुषे पितृहेत्यादिशब्दा प्रयोगात् निर्जीवस्य शरीरस्य पित्रादित्वाभावस्य सिद्धत्वात् जीव एव पित्रादिर्भवतीत्यर्थः ॥ भगवताभाष्यकृता प्राणशब्दनिर्दिष्टःप्राणसहचारी प्रत्यगात्मैव न वायुविशेषमात्रं प्राणो ह पिता प्राणो ह मातेत्येवमादयः प्राणस्य चेतनतामवगमयन्ति पितृहा मातृहेत्यादिना सप्राणेषु पितृप्रभृतिषूपमर्दकारिणि हिंसकत्वादिनिमित्तोपक्रोशवचनात्तेष्वेव विगतप्राणेष्वत्यन्तोपमर्दकारिण्यप्युपक्रोशाभावाच्च हिंसायोग्यश्चेतन एव प्राणशब्दनिर्दिष्टः अप्राणेषु स्थावरेष्वपि चेतनेषूपमर्दभावाभावयोर्हिंसातदभावदर्शनात् हिंसायोग्यतयानिर्दिष्टःप्राणः प्रत्यगात्मैवेति निश्चीयते अत एव चप्राणशब्दनिर्दिष्टः पर इति न भ्रमितव्यं परस्य हिंसा प्रसङ्गाभावात् जीवादितरस्य भोग्यभोगोप करणस्य कृत्स्नस्याचिद्वस्तुनो जीवायत्तस्थितित्वेन प्रत्यगात्मन्ये वारनाभिदृष्टान्तोपपत्तेश्चेति भाषितम् यद्यपि &amp;ldquo;नायं हन्ति न हन्यते&amp;rsquo;&amp;rsquo; इति निर्दिष्टस्य जीवस्य स्वतो हिंसायोग्यत्वाभावेन देहादिसाहित्य प्रयुक्तहिंस्यत्ववन्मुख्यप्राणस्यापि हिंस्यत्वं सुवचम् । स्थावरहिंसास्थलेऽपि &amp;ldquo;भेदश्रुतेर्वैलक्षण्याच्च &amp;lsquo;&amp;rsquo;(ब्र.सू.2.4.16.) इति सूत्रभाष्योक्तरीत्या स्थावरेषु प्राणस्य पञ्चधा वस्थाय शरीरधारणस्याभावोऽपिप्राणसद्भावोऽस्तीति &amp;ldquo;न तु दृष्टान्तभावात् (ब्र.सू.2.1.9)&amp;rsquo;&amp;rsquo; इति सूत्रे भाषितत्त्वेन प्राणस्य सद्भावाद्धिंसावचनमुपपद्यत एव तथापि प्राणो ह पितेत्यादिवाक्य निर्दिष्टानां जीववाचितया लोके प्रसिद्धानां बहूनां पित्रादिशब्दानां गौणत्वकल्पनापेक्षया एकस्य प्राणशब्दस्यैव जीववाचित्वमाश्रयणीयमिति भाष्यकाराभिप्रायः। अत एव वृत्तिकृता भगवता बोधायनेनापि &amp;ldquo;भूमासम्प्रसादादध्युपदेशात्&amp;rsquo;&amp;rsquo;(ब्र.सू.1.3.7.) इति सूत्रव्याख्याने प्रत्यगात्मन ऊर्ध्वमुपदेशादित्येवोक्तं न तु मुख्यप्राणादूर्ध्वमिति । वेदनाजनकव्यापार लक्षणहिंसाया वेदनाशून्ये अचेतने असम्भवाच्च ॥ स वा एष एवं पश्यन्नेवं मन्वान एवं विजानन्नतिवादी भवति ॥ पूर्वंवाक्ये प्राणशब्दनिर्दिष्टः स वा एष जीवः स्वात्मानमुक्तेन प्रकारेण मन्वानःअनेन प्रकारेण विजानन्नुपासीनः तेन प्रकारेण पश्यन् साक्षात्कुर्वन्नतिवादी भवति । अतिक्रान्तस्वोपास्यवस्तुवादी भवति स्वोपास्यवस्तुनः सर्वोत्कृष्टत्ववादी भवतीत्यर्थः । बृहस्पति समप्रत्यर्थिजनाप्रतिबाध्यस्वोपास्यदेवतायारम्यशीलत्वमतिवादित्वम् । तस्योपास्यदेवतातिशये पर्यवस्यति । &amp;ldquo;एवं पश्यन्नेवं मन्वानः&amp;rsquo;&amp;rsquo; इत्यादौ &amp;ldquo;लक्षण हेतोःक्रियायाः&amp;rsquo;&amp;rsquo; (अष्टा.3.2.126.) इति हेत्वर्थे शतृ प्रत्ययः। ततश्च स्वोपास्यदेवतासाक्षात्कारोऽतिवादित्वे हेतुरित्यर्थः । साक्षात्कारप्रीतस्वोपास्यदेवतानुग्रहादीदृशमतिवादित्वं भवतीति भावः । अत्र &amp;ldquo;स वा एष एवं पश्यन्नेवं मन्वानः&amp;rsquo;&amp;rsquo; इति वाक्येन पूर्वसन्दर्भनिर्दिष्टप्राणस्य द्रष्ट्टत्वमन्तृत्वकथनादपि प्राणशब्दनिर्दिष्टो जीव इत्यवसीयते । प्राणशब्दनिर्दिष्टस्य जीवत्वज्ञापनायैव हि स वा एष पदयोः प्रवृत्तिः॥ तं चेद्ब्रूयुरतिवाद्यसीत्यतिवाद्यस्मीति ब्रूयान्नापन्हुवीत ॥ प्राणशब्दितस्य जीवस्य पूर्वोक्तसर्वातिशायित्वादेवातिवादित्वं नापन्होतव्यमिति भावः । अत्र पूर्वपर्यायेष्वनुक्तस्यातिवादित्वस्य कथनात्प्रक्रान्त आत्मोपदेशः । प्राणशब्दिते प्रत्यगात्मनि पर्य्यवसन्न इति प्राणाद्वा व भूयोऽस्तीति पुनरपृच्छत्येव नारदे सनत्कुमारः स्वयमेव ततोऽप्यतिशयितं परमात्मानमुपक्षिपति । एष तु वातिवदति यः सत्येनातिवदति ॥ तु शब्दो विशेषप्रदर्शकः &amp;ldquo;तस्य हवा एतस्य ब्रह्मणो नाम सत्यमिति &amp;rsquo;&amp;rsquo; इति दहरविद्यायांवक्ष्यमाणत्वात् &amp;ldquo;सत्यं ज्ञानमनन्तं ब्रह्मेति&amp;rsquo;&amp;rsquo; सत्यशब्दस्य ब्रह्मणि प्रसिद्धेः सत्यशब्दो ब्रह्मपरः । तस्य सततैकरूपत्वेन निर्विकारत्वात्सत्यत्वम् । तेन ब्रह्मणा निमित्तेन योऽतिवदत्येषोऽति वादी पूर्वस्मात्प्राणातिवादिनो विशिष्टइत्यर्थः । अत्र भाष्यकृता सत्येनेति &amp;ldquo;इत्थं भूतलक्षणे (अष्टा.2.3.21.)&amp;rsquo;&amp;rsquo; तृतीया सत्येन परेण ब्रह्मणा उपास्येनोपलक्षितो योऽतिवदतीत्यर्थः इतीत्थम्भूतलक्षणे तृतीया कण्ठतःप्रतिपादिता । अतिवाद्यन्तरत्वनिमित्तसत्यशब्दाभिधेयं परं ब्रह्म प्रतीयत इति भाष्यवाक्यान्निमित्तत्वार्थकत्वमपि तृतीयायाःसूचितम् । ततश्च निमित्तस्य करणत्वविवक्षया कारकविभक्तित्वमपि भाष्यकृदभिमतमेवेति द्रष्टव्यम् । अत्र सत्यातिवादिनः प्राणातिवाद्यपेक्षयातिशयकथनात्सत्यशब्दनिर्दिष्टस्य ब्रह्मणः प्राणशब्दितजीवापेक्षया भूयस्त्वमुक्तं भवति । न च पूर्वप्रस्तुतप्राणातिवादिन एव &amp;ldquo;एष तु वा अग्निहोत्री यः सत्यं वदति&amp;rsquo;&amp;rsquo; इत्यादाविव सत्यवदनमङ्गतया विधीयतामिति वाच्यम् । &amp;ldquo;एष तु वा अग्निहोत्री&amp;rsquo;&amp;rsquo; इति वाक्ये द्रव्यदेवतान्तराभावेनाग्निहोत्रन्तराप्रतीतेस्तुशब्दस्वारस्य भङ्गः इह तु प्रकृतातिवादिनिमित्तप्राणव्यतिरिक्तस्यैव सत्यशब्दितस्य ब्रह्मणो निमित्तान्तरस्य प्रतीतेर्न तत्स्वारस्य भङ्गो युक्तः । किं च सत्यवदनस्याङ्गतया विधाने सत्यं वदतीति निर्देशस्य युक्ततया सत्येनेति तृतीयाया अतीत्युपसर्गस्य चायोगादिति द्रष्टव्यम् । सोऽहं भगवः सत्येनातिवदानीति ॥ ब्रह्मणातिवदानीति शिष्यः प्रार्थयामास इत्यर्थः । इतराह । सत्यं त्वेव विजिज्ञासितव्यमिति ॥ यदि सत्यशब्दितब्रह्मनिमित्तकातिवादितामभिलषसि तर्हि ब्रह्मोपास्यमित्यर्थः । ब्रह्मोपासनमतिवादित्वनिमित्तमिति यावत् । शिष्यस्तदभ्युपगच्छति ॥ सत्यं भगवो विजिज्ञास इति ॥ उपासनं करोमीत्यर्थः । ब्रह्मोपासनस्यातिवादित्वे हेतुत्वं ब्रह्मसाक्षात्कारद्वारेत्याह ॥ यदा वै विजानात्यथ सत्यं वदति ॥ अत्र विजानाति शब्दः साक्षात्कारपरः यदा वै साक्षात्करोति तदा सत्यं वदति सत्येनातिवदतीत्यर्थः । पूर्वत्र सत्येनातिवदानीति निर्दिष्टत्वात् । सत्यशब्दितस्य ब्रह्मणोऽतिवदनं प्रति निमित्तत्वेन करणत्वविवक्षया । तृतीयावद्वदनं प्रति कर्मतया द्वितीयाया अप्युपपत्तिः । &amp;ldquo;स वा एष एवं पश्यन्नेवं मन्वान एवं विजानन्नतिवादी भवति&amp;rsquo;&amp;rsquo; इति साक्षात्कारमननोपासनानामतिवादित्वनिमित्ततया पूर्वत्रोक्तत्वात् सत्यन्त्वेव विजिज्ञासि तव्यमित्युपासनस्योक्तत्वान्मतिस्त्वेव विजिज्ञासितव्येति मननस्य वक्ष्यमाणत्वादत्र विजानातीत्यनेन साक्षात्कार एवोच्यते । उक्तं च व्यासार्यैः । विजानातिशब्दः साक्षात्कारपरः न तु शास्त्रजन्यज्ञानपरः । &amp;ldquo;यदा वै मनुतेऽथविजानाति&amp;rsquo;&amp;rsquo; इति विजानात्यर्थस्य मनन साध्यत्वावगमात् । सत्यं वदति -सत्यमतिवदतीत्यर्थः ॥ नाविजानन्सत्यं वदति विजानन्नेव सत्यं वदति विज्ञानं त्वेव विजिज्ञासितव्यमिति ॥ साक्षात्काराभावेनातिवादित्वमित्यतः साक्षात्काररूपं विज्ञानं विजिज्ञासितव्यं सम्पाद्यमित्यर्थः । पाकं पचतीतिवत् विज्ञानं विजिज्ञासितव्यमिति निर्देशः । उत्तरत्रापि विजिज्ञासितव्यपदस्य सम्पाद्यत्वमेवार्थः । उक्तं च व्यासार्यैः सत्यव्यतिरिक्तविषयाणि विजिज्ञासितव्यपदानि सम्पाद्यवाचीनीति । शिष्यस्तदभ्युपगच्छति ॥ विज्ञानं भगवो विजिज्ञास इति ॥ हे भगवन्नतिवादित्वनिमित्तं साक्षात्कारं सम्पादयामीत्यर्थः । पूर्वखण्डे सत्यं त्वेव विजिज्ञासितव्यमिति ब्रह्मोपासनस्यातिवादित्वहेतुत्वकथनादत्रच वाक्ये साक्षात्कारस्यातिवदनहेतुत्वकथनाद्ब्र्रह्मोपासनतत्साक्षात्कारयोर्द्वारद्वारिभावापन्नयोरेवाति वादित्वहेतुत्वं सिध्यति । एतत्सर्वमभिप्रेत्य भगवता भाष्यकृता ब्रह्मसाक्षात्कारनिमित्तातिवादित्वसिद्धयेपरब्रह्मसाक्षात्कारोपायभूतं ब्रह्मोपासनं सत्यं त्वेव विजिज्ञासितव्यमित्युपदिश्यत इति भाषितम् । केचित्तु &amp;ldquo;सत्यं त्वे व विजिज्ञासितव्य&amp;rsquo;&amp;rsquo; मिति विहितस्य साक्षात्कारस्य उपासनात्मकं हेतुभूतं विज्ञानमेव &amp;ldquo;यदा वै विजानात्यथ सत्यं वदती&amp;rsquo;&amp;rsquo; तिखण्डे नापि निर्दिश्यते नतुसाक्षात्कारः । एवं च सति कारणपरम्परोपदेशावैरूप्यं सिध्यतीति वदन्ति ॥ यदा वै मनुतेऽथविजानाति नामत्वा विजानाति मत्वैव विजानाति मतिस्त्वेव विजिज्ञासितव्येति मतिं भगवो विजिज्ञास इति ॥ ब्रह्मोपासनोपायभूतं मननं सम्पाद्यमित्यर्थः ॥ यदा वै श्रद्दधात्यथ मनुते नाश्रद्दधन्मनुते श्रद्दधदेव मनुते श्रद्धात्वेव विजिज्ञासितव्येति श्रद्धां भगवो विजिज्ञास इति ॥ अत्र च भाष्यकृता श्रवणप्रतिष्ठार्थत्वान्मननस्य मननोपदेशेन श्रवणमप्यर्थसिद्धं मत्वा श्रवणोपायभूतां ब्रह्मणि श्रद्धां श्रद्धात्वेव विजिज्ञासितव्येतीत्युपदिश्यत इति भाषितम् । श्रवणोपायभूतां ब्रह्मणि श्रद्धामित्यनेन ब्रह्मश्रवणविषयिणी श्रद्धाविवक्षिता श्रद्धा त्वरेति व्यासार्यैर्व्याख्यातम् ॥ यदा वै निस्तिष्ठत्यथ श्रद्दधाति नानिस्तिष्ठन् श्रद्दधाति निस्तिष्टन्नेव श्रद्दधाति निष्ठात्वेव विजिज्ञासितव्येति निष्ठां भगवो विजिज्ञास इति ॥ ब्रह्मैव श्रोतव्यं नान्यदिति हि व्यवसायरूपा निष्ठा श्रोतुस्तरालक्षणा श्रद्धोपायतया सम्पाद्येत्यर्थः ॥ यदा वै करोत्यथ निस्तिष्ठति नाकृत्वा निस्तिष्ठति कृत्वैव निस्तिष्ठति कृतिस्त्वेव विजिज्ञासितव्येति कृतिं भगवो विजिज्ञास इति ॥ उद्योगप्रयत्नापरपर्यायाश्रोतव्यान्तरेषुहेयत्वानुसन्धानेन मनसो नियमनरूपाकृतिः । ब्रह्मैव श्रोतव्यमिति व्यवसायलक्षणानिष्ठाहेतुत्वात्सम्पाद्येत्यर्थः ॥ यदा वै सुखं लभतेऽथ करोति नासुखं लब्ध्वा करोति सुखमेव लब्ध्वा करोति सुखं त्वेव विजिज्ञासितव्यमिति सुखं भगवो विजिज्ञास इति ॥ उक्तलक्षणायाः कृतेर्ब्रह्मणि निरतिशयानुकूलत्वावगतिमन्तरेणासम्भवात् श्रोतव्यान्तरेषु हेयत्वानुसन्धानाहितमनोनियमनरूपकृतिहेतुतयात्यन्तानुकूलत्वलक्षणं सुखत्वं ब्रह्मणि ज्ञातव्यमित्यर्थः । अत्र चश्रवणमननश्रद्धादेः प्रागेव सुखप्राप्तेरसम्भवादत्र प्राप्त्यर्थस्यापि लभतेर्ज्ञानमेवार्थः । ज्ञानस्यापि प्राप्तिरूपत्वात् श्रोतव्येऽत्यन्तानुकूलत्वज्ञानाभावेश्रोतव्यान्तरेषु हेयत्वानुसन्धानाऽऽहितमनोनियमनरूपकृतेरसम्भवात्यन्तानुकूलत्वं श्रोतव्येब्रह्मणि ज्ञातव्यमिति भावः । अत्र विजिज्ञासितव्यशब्दस्य ज्ञातव्यत्वमर्थो नोपासितव्यत्वंसम्पादनीयत्वं वा । यो वै भूमा तत्सुखं नाल्पे सुखमस्ति भूमैव सुखं भूमात्वेव विजिज्ञासितव्य इति भूमानं भगवो विजिज्ञास इति ॥ भूमशब्दो बहुत्ववाची बहुशब्दात्पृथ्वादित्वादिमनिचि &amp;ldquo;बहोर्लोपो भू चबहोः (अष्टा.6.4.158) इति प्रकृतिप्रत्यययोर्विकारे च सति तन्निष्पत्तेर्बहुत्वं चात्र वैपुल्यं न सङ्ख्याविशेषः बहुशब्दस्य &amp;ldquo;बहुषु बहुवचनम्&amp;rsquo;&amp;rsquo;(अष्टा.1.4.21.) इत्यादौ सङ्ख्यायामिव &amp;ldquo;अल्पं वा बहु वायस्यश्रुतस्योपकरोति यः&amp;rsquo;&amp;rsquo; इत्यादावल्पत्वप्रतिप्रयोगिनि वैपुल्येऽपि प्रयोगदर्शनादिहापि नाल्पे सुखमस्तीत्यल्पत्वप्रतिद्वन्द्वितयैव भूमशब्दप्रयोगाच्च वैपुल्यमेवार्थः वैपुल्यं च गुणोत्कर्षरूपम् । उत्तरत्रोत्कर्षस्य प्रतिपादितत्वात् न तु परिमाणरूपम् अत उत्कर्षकृतवैपुल्यमेवेह भूमशब्देन विवक्षितम् । अत एव न वैपुल्यरूपधर्मपरो भूमशब्दःसुखस्य वैपुल्यरूपत्वासम्भवात् अल्पप्रतियोगितया निर्देशाच्च न ह्यत्र वोत्तरत्र बाल्यत्वं भूम प्रतियोगितया निर्दिश्यते अपितु अल्पमेव । अतोऽल्पशब्दप्रतियोगितया प्रतीयमानो भूमशब्दो वैपुल्याश्रयधर्मिपर एव ततश्चायमर्थः । यदुत्कृष्टतया विपुलं तदेव सुखमत्यन्तानु कूलत्वमित्यर्थः &amp;ldquo;अपशवो वा अन्ये गोअश्वेभ्य&amp;rsquo;&amp;rsquo; इत्यत्र गवाश्वादिव्यतिरिक्ते पशुत्व निषेधस्य प्रशस्तपशुत्व निषेधपरत्ववत् अल्पे प्रत्यगात्मसुखे सुखत्वनिषेधस्य प्रशस्तसुखत्वनिषेधपरत्वात् एतत्सर्वम्भाष्येपिस्पष्टम् एतद्वाक्यप्रस्तुतयोर्भूमाल्पशब्दयोरर्थञ्जिज्ञासमानम्प्रत्याह ॥ यत्र नान्यत्पश्यति नान्यच्छृणोति नान्यद्विजानाति स भूमाऽथ यत्रान्यत्पश्यत्यन् यच्छृणोत्यन्यद्विजानाति तदल्पम् ॥ यत्रेत्यनन्तरमनुभूयमान इत्यध्याहारः यत्र यस्मिन् वस्तुन्यनुभूयमान ेततोऽन्यन्न दृश्यते न श्रूयते न विज्ञायते च स भूमेत्यर्थः यस्मिन्दृश्यमाने ततोऽन्यन्न दृश्यते यस्मिन्श्रूयमाणे ततोऽन्यन्न श्रूयते यस्मिन्विज्ञायमाने ततोऽन्यन्ना विज्ञायते सभूमेति वार्थः । यद्वा । सप्तम्या विषयत्वमर्थः पश्यन्नित्यध्याहारः यं पश्यन्नन्यं न पश्यतीत्यर्थः । अत्र तदितरदर्शनाद्यभावो विषयाभावकृतः ततश्च यतोऽन्यन्नास्ति स भूमेति पर्यवसितोऽर्थः । ननु चेतनाचेतनवर्गस्य तद्भिन्नत्वात्कथं भूम्नोऽन्यन्नास्तीत्युच्यते न च चिदचिद्विशिष्टस्यैव भूमशब्दार्थत्वात् चिदचितोरपि तत्रान्तर्भावात्तदन्यन्नेति निषेधः शक्यते कर्तुमिति वाच्यं विशेषण भूतयोश्चिदचितोर्भूमशब्दार्थभूताद्विशिष्टादन्यत्वेन ततोऽन्यन्नास्तीति निषेधस्यायुक्तत्वादत एव जगदैश्वर्यविशिष्टमनुभवन्न तदतिरिक्तम् पश्यतीत्यपि न युक्तम् । ऐश्वर्यविशिष्टादीशितव्यस्य भिन्नत्वात्सर्वज्ञत्वेन विशिष्टमनुभवन् तदतिरिक्तं न पश्यतीति तस्यापि भूमात्वप्रसङ्गात् । अथात आत्मादेश इति भूम्न एवात्मत्वस्योपदेक्ष्यमाणत्वात् । तरति शोकमात्मविदिति प्रस्तुतस्यात्मोपदेशस्य भूम्नि पर्यवसानाच्च भूम्न आत्मत्वमवर्जनीयम् । न हि चिदचिद्विशिष्टस्यात्मत्वमस्ति विशेष्यस्यैवान्तः प्रविश्य नियन्तृत्वेनात्मत्वादतश्च तस्यैव भूमात्वं वक्तव्यम् । न चैतल्लक्षणं सम्भवति तद्व्यतिरिक्तस्य वस्तुनः सत्वादिति चेत् उच्यते । ब्रह्मशब्दवद्भूमशब्दस्यापि वस्तुपरिच्छेदरहितत्वमेवार्थः । वस्त्वपरिच्छेदो नामेदमिदं नेति निर्देशार्हत्वराहित्यम् । तच्च स्वरूपाभेदाद्वा भवेत्तदपृथक्सिद्धत्वाद्वा भवेत् । जीवजडयो रीश्वराभेदाभावात्तदपृथक्सिद्धसत्ताकत्वमिति फलति । तच्च द्वेधा घटतेतत्सत्ताव्यतिरिक्त सत्ताशून्यत्वाद्वा &amp;ldquo;यदधीना यस्य सत्ता तत्तदित्येव भण्यते&amp;rsquo;&amp;rsquo; इति स्मृत्यनुसारेण तदधीन सत्ताकत्वा द्वाभवेत्। तत्र तत्सत्ताव्यतिरिक्तसत्ताशून्यत्वमपि सत्तारूपविशेष्याभावेनमिथ्यात्वाद्वा भवेत् । तत्सत्ताऽभिन्नसत्ताकत्वेन सत्ताव्यतिरिक्तत्वरूपविशेषणाभावाद्वा भवेत् । तत्र सत्ताशून्यत्वं सकलप्रमाणविरुद्धत्वन्नाभ्युपगमार्हं तथैव तत्सत्ताभिन्न सत्ताकत्वमपि नाभ्युपगमार्हम् । अपि तु तत्सत्ताधीनसत्ताकत्वमेव । एवं विधापृथक्सिद्धत्वस्य सिद्धान्तेभ्यु पगतत्वात् । &amp;ldquo;अंशो नानाव्यपदेशा&amp;rsquo;&amp;rsquo; (ब्र.सू.2.3.42.) दित्यत्र अपृथक्सिद्धत्व लक्षणांशत्वस्याभेदव्यपदेशनिर्वाहकत्वस्योक्तत्वादात्मभरणमिह सत्ताशब्दार्थः । उक्तं च हरिणा &amp;ldquo;आत्मानमात्मना बिभ्रदस्तीति व्यपदिश्यते&amp;rsquo;&amp;rsquo; इति चेतनाचेतनयोरात्मभरणलक्षणासत्ता परमात्मसत्ताधीनेत्यर्थः । ततश्च यत्र नान्यदित्यस्यापि यत्सत्तानधीनसत्ताकं नास्ति एतदनात्मकं नास्तीत्यर्थपर्यवसानान्नानुपपत्तिः । यद्वा &amp;ldquo;समानेषु र्पूवत्वा&amp;rsquo;&amp;rsquo; दितिसाप्तमिकाधिकरणे अन्येतरादिसर्वनामशब्दानां पूर्वनिर्दिष्टसदृशवाचित्वस्य व्यवस्थापिततया नान्योऽतोस्ति द्रष्टेत्यादि वाक्योष्विव यत्र नान्यत्पश्यतीति वाक्येऽपि सामान्यनिषेधस्य विशेषनिषेधपरत्वाश्रयणान्नानुपपत्तिः । यो वै भूमा तदमृतम् । अथ यदल्पं तन्मर्त्यम् ॥ उक्तलक्षणो भूमैवामृतम् । जन्ममरणादिशून्यं नित्याविर्भूतानन्याधीनापहत पाप्मत्वादिगुणाष्टकमिति यावत् । इतस्त्वनीदृशम् । नित्यमुक्तादीनामप्यनन्याधीनतादृकत्वाभावान्नवाक्यानुपपत्तिरिति द्रष्टव्यम् ॥ सर्ववस्तूनामाधारसापेक्षत्वं दृष्ट्वा पृच्छति । स भगवः कस्मिन्प्रतिष्ठित ॥ इति॥ उत्तरमाह ॥ स्वे महिम्नि । इति ॥ स्वस्वरूपमहिमाधारकः । &amp;ldquo;स्वयन्दासास्तपस्विनः&amp;rsquo;&amp;rsquo; इतिवत् । अनाधारइत्यभिप्रायः ॥ उक्ताभिप्रायेणाचार्य्यः स्वयमुक्त्वा स्वशब्दस्यात्मात्मीयवचनत्वादात्मीये नियाम्यतया महिमभूते गवाश्वहस्तिहिरण्यदासभार्यादिलक्षणे प्रतिष्ठत इत्यभिप्रायं शिष्यो गृह्णीयादथवा स्वशब्दस्यात्मपरतया । आत्माधार इत्यभिप्राय इति बुध्येत न च तदुभयमपि सम्भवति परमात्मन उभयविभूतिलक्षणात्मीय महिमसद्भावेप्यनाधारस्य परमात्मनस्तत्प्रतिष्ठितत्वासम्भवान्नह्यति शिक्षितोऽपि प नटःबटुः स्वस्कन्धमारुह्य नरीनर्तीति न्यायेन स्वस्वाश्रितत्वासम्भवाच्च न द्वयमपि युज्यते । अतः शिष्यस्य सा बुद्धिर्निवर्तनीयेति मत्वा पुनराह ॥ यदि वा न महिम्नीति ॥ यदि वा अन्यथा पश्यसि तदा न महिम्नीति ब्रूम इत्यर्थः । तद्विवृणोति ॥ गोऽश्वमिव महिमेत्याचक्षते हस्तिहिरण्यं दासभार्य्यं क्षेत्राण्यायतनानीति ॥ इति शब्दः प्रकारवचनः एवञ्जातीयकानीत्यर्थः ॥ नाहमेवं ब्रवीमीति होवाच ॥ तत्र प्रतिष्ठितत्वं न ब्रवीमीत्यर्थः । उक्तं च व्यासार्यैः । &amp;ldquo;अस्य महिमानमिति वीतशोकः&amp;rsquo;&amp;rsquo; &amp;ldquo;च&amp;rsquo;&amp;rsquo; एतां विभूतियोगं इत्यादिश्रुतिस्मृतिषु च परमात्मनो महिमवत्वावगमात् । यदि वा महिम्नीति न महिम निषेधः अपि तु विभूतिरूपमहिमप्रतिष्ठितत्वनिषेधोऽवगम्यत इति स्वस्वरूपप्रतिष्ठितत्वं । निषेधति ॥ अन्योह्यन्यस्मिन्प्रतिष्ठित इति ॥ ननु यत्र नान्यत्पश्यतीत्यनुपपन्नं नानादिग्वर्तिनां चेतनाचेतनपदार्थानामुपलं भादित्यत्राह ॥ स एवाधस्तात्स उपरिष्टात्स पश्चात्स पुरस्तात्स दक्षिणतः स उत्तरतः स एवेदँ सर्वमिति ॥ सामानाधिकरण्यात्स इति निर्दिष्टस्य भूम्नःइदं सर्वमिति निर्दिष्टस्य चिदचिद्वर्गस्य च शरीरात्मभावः फलितो भवति शरीरात्म भावश्च व्याप्तिनिबन्धन इति स एवाधस्तादिति श्रुत्यभिप्रायः । ततश्च यत्र नान्यत्पश्यतीति तदनात्मकान्यनिषेधे नानुपपत्तिरिति भावः ॥ एवं सर्वात्मभूतस्य भूम्नः उपासकेन स्वशरीरकतयोपासनं कर्तव्यमित्युपदिशति ॥ अथातोऽहङ्कारादेशः ॥ क्रियत इति शेषः अथ शब्दः प्रकृतविषयत्वद्योतनार्थः । अहङ्कारोऽहम्बुद्धिः अहङ्ग्रहेण भूम्न उपासनप्रकारो तःपरमुपदिश्यत इत्यर्थः न तु जीवस्वरूपोपदेश इति मन्तव्यम् तथासत्यहमादेश इति निर्देशस्यैव युक्ततया कारपदवैयर्थ्यात् ॥ परमात्मनोऽहङ्ग्रहेणोपासनप्रकारमेव दर्शयति ॥ अहमेवाधस्तात् अहं उपरिष्टादहं पश्चादहं पुरस्तादहं दक्षिणतोऽहमुत्तरतोऽहमेवेदँ सर्वमिति ॥ सर्वदिग्वर्तिसर्वात्माभूमाहमेवेति ज्ञातव्यमित्यर्थः । न तु जीवस्य सर्वात्मकत्वमुपदिश्यत इति भ्रमितव्यं । जीवस्यातथात्वात् तथात्वे कार शब्दवैयर्थ्यस्योक्तत्वाच्च । उक्तं च भगवताभाष्य कृता यत्त्वहमेवाधस्तादित्यादिना सर्वात्मत्वमुपदिष्टम् तद्भू्रमगुणविशिष्टस्य ब्रह्मणोऽहं ग्रहेणोपासनमुपदिश्यते । अथातोऽहङ्कारादेशइतिपरमात्मनःप्रत्यगात्मशरीरकत्वज्ञानप्रतिष्ठार्थमहङ्ग्रहेणोपासनङ्कर्तव्यमितिच ॥ नन्वहम्बुद्धिशब्दयोः जीवात्मविषययोः कथम्भूमपर्यन्तत्वम् । अतोऽनहमर्थे च परमात्मन्यहङ्ग्रहोपासनस्यायथार्थत्वमेव स्यादित्याशङ्क्य भूम्नः प्रत्यगात्मानं प्रत्यात्मत्वेन तद्विषयबुद्धिशब्दानां परमात्मपर्यन्तत्वमुपपद्यत इति दर्शयन्तरति शोकमात्मविदिति प्रक्रान्तमात्मोपदेशं भूम्नि समापयति ॥ अथात आत्मादेशः ॥ अत्रापि क्रियत इति शेषः । अथशब्दः प्रकृतविषयत्वद्योतनार्थः । आत्मादेशः आत्मत्वोपदेशः क्रियत इत्यर्थः । आत्मैवाधस्तादात्मोपरिष्टादात्मा पश्चादात्मा पुरस्तादात्मा दक्षिणत आत्मोत्तरत आत्मैवेदँ सर्वमिति ॥ यद्यपि स एवेदं सर्वमिति सामानाधिकरण्येनात्मत्वं फलति तथापि कण्ठोक्त्यो ेपासकात्मत्वसिध्यर्थं विशिष्टकण्ठोक्त्योपदेशः । न चाथात्मादेश इत्युपासकं प्रत्यात्मत्वोपदेश इति विशेषे किन्नियामक मिति वाच्यम् । &amp;ldquo;एवं&amp;rsquo;&amp;rsquo; विजानत आत्मतः प्राणा इति विद्वदात्मनः प्राणाद्यपादानत्वेन सार्वात्त्म्यस्योत्तरत्र प्रतिपादयिष्यमाणत्वात् । यत्त्वत्र परैः अहङ्कारस्यात्मैकत्वेन प्रत्यक्ष सिद्धस्याथातोऽहङ्कारादेशः अथातआत्मादेश इति पृथगुपदेशो भेदार्थः । भूमात्मनोर्भिन्नत्वेन प्रसिद्धयोः पृथगुपदेश ऐक्यार्थः । द्वयोः सार्वात्म्यायोगादिति तदसारमहमर्थादन्यस्यात्मनः भूमाख्यब्रह्मभिन्नत्वेन प्रत्यक्षासिद्धत्वात्तयोरुपदेशो भेदार्थः । अहमर्थस्य तु ब्रह्मभिन्नत्वेन प्रत्यक्षसिद्धत्वात् तयोरुपदेश ऐक्यार्थ इति वैपरीत्यस्यापि सुवचत्वादित्यास्तां तावत् ॥ स वा एष एवं पश्यन्नेवं मन्वान एवं विजानन्नात्मरतिरात्मक्रीड आत्ममिथुन आत्मानन्दः स स्वराड् भवति तस्य सर्वेषु लोकेषु कामचारो भवति ॥ रतिःस्रक्चन्दनादिजन्या प्रीतिः । क्रीडोद्यानादिजन्या स्त्रीसम्भवा प्रीतिः । मिथुनं विभूतिजन्याप्रीतिःआनन्दः आत्मन्येवरतिर्यस्य स तथोक्तः । सर्वविधसुखानुभवोद्ध्यात्म सुखानुभवान्तर्गतइत्यर्थः । स्वराट् स्वयमेव राजा अकर्मवश्यः विधिनिषेधकिङ्करो न भवतीति यावत् । च &amp;ldquo;अत एव अनन्याधिपतिः&amp;rsquo;&amp;rsquo; (ब्र.सू.4.4.9.) इति सूत्रे अत एव सत्यसङ्कल्पत्वादेव अनन्याधिपतिः अन्याधिपतित्वं विधिनिषेधयोग्यत्वं विधिनिषेधयोग्यत्वे हि प्रतिहतसङ्कल्पत्वं भवेत् । अतः सत्यसङ्कल्पत्वश्रुत्यैवानन्याधिपतित्वं सिद्धम् । अत एव स स्वराड्भवतीत्युच्यत इति भाषितम् । &amp;ldquo;प्रत्यक्षोपदेशान्नेति&amp;rsquo;&amp;lsquo;चेत् (ब्र.सू.4.4.18.) इतिसूत्रे अकर्मप्रतिहतज्ञानो मुक्तः विकारिलोकान् ब्रह्म विभूतिभूताननुभूय यथाकामं तृप्यतीत्यर्थः इति तस्य सर्वेषु लोकेषु कामचारो भवतीत्यस्य वाक्यस्यार्थ इति भाषितम् । अथ येऽन्यथातो विदुरन्यराजानस्ते क्षय्यलोका भवन्ति तेषां सर्वेषु लोकेष्वकामचारो भवति ॥ ये उक्तप्रकारादन्येन प्रकारेणोपासते तेऽन्यराजानो भवन्ति विधिनिषेधकिङ्करा भवन्ति कर्मवश्या भवन्तीत्यर्थः । स्वराडित्यस्य प्रतिद्वन्द्वित्वात् क्षय्यलोकाश्च भवन्तीत्यर्थः । अत्र क्षय्यलोका भवन्तीत्यनेन यथोक्त प्रकारेण परमात्मोपासकानामक्षय्य भगवल्लोकत्वमस्तीत्युक्तं भवति । अथात आत्मादेश इत्यनेनोक्तोपासकान्तर्यामिणः चेतनाचेतनसकलप्रपञ्चोेपादानत्वलक्षणं सर्वात्मत्वं स्पष्टयति ॥ तस्य ह वा एतस्यैवं पश्य एवं मन्वानस्यैवं विजानत आत्मतःप्राण आत्मत आशात्मतःस्मर आत्मत आकाश आत्मतस्तेजः आत्मतः आपः आत्मतः आविर्भावतिरोभावावात्मतोऽन्नमात्मतो बलमात्मतो विज्ञानमात्मतो ध्यान मात्मतश्चित्तमात्मतःसङ्कल्पआत्मतोमनआत्मतोवागात्मतोनामात्मतोमन्त्राआत्मतः कर्माणिआत्मतएवेदँसर्वमिति ॥ ततश्च विहितोऽहङ्ग्रहस्तात्विकविषय एवेति भावः ॥ तदेषश्लोकः ॥ तस्मिन्विषये एष वक्ष्यमाणः श्लोकः प्रवर्तते इत्यर्थः ॥ न पश्यो मृत्युं पश्यति न रोगं नोत दुःखतां । सर्वं ह पश्यः पश्यति सर्वमाप्नोति सर्वश इति ॥ पश्यः -ब्रह्मदर्शि मृत्युं -मरणं रोगं -दुःखसाधनम् जगति प्रतिकूलतां च न पश्यति सर्वसाक्षात्कर्ता सन्सङ्कल्पमात्रेण सङ्कल्पितानर्थान्सर्वस्मिन्काले प्राप्नोतीत्यर्थः । अपहत पाप्मत्वादिगुणाष्टकाविर्भावो भवतीति पर्यवसितोऽर्थः । अत्र जगति दुःखता न्न पश्यतीत्युक्त्या जगतो मुक्तं प्रति प्रतिकूलत्वं नास्ति पित्तोपहतस्य पयसः प्रतिकूलत्ववत् जगतः प्रतिकूलत्वं कर्मनिबन्धनमित्युक्तं भवति ॥ स एकधा भवति त्रिधाभवति पञ्चधा भवति सप्तधा नवधा चैव पुनश्चैकादशस्मृतः । शतं च दशचैकं च सहस्राणि च विँशतिः ॥ आत्मनो निरवयवस्य त्रिधा पञ्चधा विभागायोगात् सङ्कल्पपरिगृहीतानेकविध शरीरो भवतीत्यर्थः ॥ एवं मोक्षसाधनभूतोपासनप्रकारमुपदिश्य तादृशोपासननिष्पत्तावन्तः करणस्योपास नोत्पत्तिप्रतिबन्धकपापराहित्यमपेक्षितम्। तच्च राजसतामसाहारसेविनां न भवत्यपि तु तद्विविक्तसात्विकाहारसेविनां भवेदित्युपदिशति ॥ आहारशुद्धौ सत्वशुद्धिः सत्वशुद्धौ ध्रुवास्मृतिःस्मृतिलम्भे सर्वग्रन्थीनां वि प्रमोक्षः ॥ इतिध्रुवस्मृतिलम्भे दुर्मोचतयाग्रन्थिशब्दवाच्यानांअविद्यारागादीनां मोक्षो भवतीत्यर्थः । अत्र स्मृतिलम्भ एव सर्वग्रन्थीनां प्रमोक्ष इत्युक्त्या स्मृत्यनन्तरभाविना स्मृतिविलक्षणेन दर्शनेन न मोक्षः अपि तु दर्शनसमानाकारस्मृतिसन्तानेनैव ततः स वा एष एवं पश्यन्नेवं मन्वान एवं विजानन्नित्यत्र पश्यन्नित्यादिशब्दा दर्शनसमानाकारोपासनपराः प्रकरणान्तरस्थाः &amp;ldquo;आत्मा वारे द्रष्टव्यःश्रोतव्यः&amp;rsquo;&amp;rsquo; इत्यादिशब्दाश्चदर्शनसमानाकारपरा इति सूचितं भवति ॥ शास्त्रार्थमशेषमुक्त्वा आख्यायिकामुपसंहरति श्रुतिः ॥ तस्मै मृदितकषायाय तमसः पारन्दर्शयति भगवान्सनत्कुमारः ॥ एवं शुद्धान्तः करणाय नारदाय भगवान्सनत्कुमारः संसारसन्तमसचण्डभानूपासनगोचरं परमात्मानं स्पष्टमुपादिशदित्यर्थः । अत्र नामादिषु ब्रह्मत्वेनोपदिष्टेष्वपि तत्र ब्रह्मत्वस्यानभ्युप गमात्तस्य मृदितकषायत्वं शिष्यस्य परिशुद्धान्तः करणतयोपदेशयोग्यां परीक्षयैवोपदिष्टवा नित्यर्थः ॥ तं स्कन्द इत्याचक्षते स्कन्द इत्याचक्षते ॥ तं सनत्कुमारं स्कन्द इत्यपि वदन्तीत्यर्थः । द्विरुक्तिरध्यायपरिसमाप्त्यर्था ॥&lt;/p&gt;</description>
    </item>
    <item>
      <title>19 अक्षराधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/19_axarAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/19_axarAdhikaraNam/</guid>
      <description>&lt;p&gt;18.अक्षराधिकरणंअक्षरमम्बरान्तधृतेः (ब्र.सू. 1.3.9)बृहदारण्यके पञ्चमाध्यायेऽष्टमे गार्गीब्राह्मणे ॥ सा होवाच अहं वै वा याज्ञवल्क्य यथा काश्यो वा वैदेहो वा उग्रपुत्र उज्ज्यं धनुरधिज्यं कृत्वा द्वौ बाणवन्तौ शरौ सपत्नातिव्याधिनौ हस्ते धृत्वोपोत्तिष्ठे देवमेव त्वां द्वाभ्यां प्रश्नाभ्यामुपोदस्थां तौ मे ब्रूहीति ॥ काशीदेशभवो विदेहदेशभवो हि शूरवंश्यः उत्सृष्टज्यं धनुः पुनरधिज्यं कृत्वा द्वौ बाणवन्तौ बाणशब्देन शराग्रे यःसोऽभिधीयते सपत्नातिव्याधिनौ सपत्नात्यन्तव्यथनशीलौ शरौ हस्ते गृहीत्वा सपत्नसमीपं गच्छति । एवमेवाहन्द्वाभ्यां प्रश्नाभ्यामुपस्थितास्मि । उपोदस्थाम् लुङि &amp;ldquo;गातिस्थाधुपाभूभ्यः (अष्टा.2.4.77)&amp;rsquo;&amp;rsquo; इति सिचो लुक् । तौ मे ब्रूहीत्येवमुक्त आह याज्ञवल्क्यः ॥ पृच्छ गार्गीति सा होवाच यदूर्ध्वं याज्ञवल्क्य दिवो यदर्वाक्पृथिव्या यदन्तरा द्यावापृथिवी इमे यद्भूतं च भवच्च भविष्यच्चेत्याचक्षते कस्मिंस्तदोतं च प्रोतं चेति ॥ दिवो यदूर्ध्वं लोकजातं पृथिव्याश्चाधस्तनं यद्वस्तुजातं द्यावापृथिव्यन्तरालवर्तिकालत्रय परिच्छिन्नं यद्वस्तुजातमेतत्सर्वं कुत्र वा दीर्घतन्तुवदोतं तिर्यक्तन्तुवत्प्रोतं चेति । यदर्वाक् पृथिव्या इति पाठेऽप्ययमेवार्थः ॥ स होवाच यदूर्ध्वं गार्गि दिवो यदर्वाक्पृथिव्या यदन्तरा द्यावापृथिवी इमे यद्भूतं च भवच्च भविष्यच्चेत्याचक्षत आकाशे तदोतं च प्रोतं चेति ॥ आकाशशब्देन न वायुमदम्बरं गृह्यते तस्य सर्वविकाराश्रयत्वाभावात् । किन्तु अव्या कृताकाशः। एतच्च &amp;ldquo;अक्षरमम्बरान्तधृतेः(ब्र.सू. 1.3.9)&amp;rsquo;&amp;rsquo; इत्यत्र स्थितम् ॥ सा होवाच नमस्तेऽस्तु याज्ञवल्क्य यो म एतं व्यवोचः । अपरस्मै धारय स्वेति ॥ यस्त्वं म एते प्रश्नं व्यवोच उक्तवानसि तस्मै ते नमोऽस्तु अपरस्मै द्वितीयप्रश्नायावधानं कुरु स होवाच । पृच्छ गार्गीति । सा होवाच यदूर्द्धं याज्ञवल्क्य दिवो यदर्वाक् पृथिव्य यदन्तरा द्यावा पृथिवी इमे यद्भूतं च भवच्च भविष्यच्चेत्याचक्षते आकाश एव तदोतं च प्रोतं चेति ॥ य आकाश उक्त इति शेषः । कस्मिन्नु खल्वाकाश आेतश्च प्रोतश्चेति ॥ सोऽव्याकृताकाशः किमाश्रित इत्यर्थः ॥ स होवाचैतद्वैतदक्षरं गार्गि ब्राह्मणा अभिवदन्त्यस्थूलमनष्व ह्रस्वमदीर्घम लोहितमस्नेहमच्छायम तमोवायुरनाकाशमसङ्गमरसमचक्षुष्कमश्रोत्रमवागमन अतेजस्कम प्राणममुखममात्रमनन्तरमबाह्यं न तदश्नाति किञ्चन न तदश्नातिकश्चन ॥ हे गार्गि तदेतत्सर्वासूपनिषत्सु प्रसिद्धम् । अश्नुत इति वा नक्षरतीति वा अक्षरं ब्रह्मब्राह्मणा ब्रह्मविदःअभिवदन्ति । अत्र ब्राह्मणाभिवदनकथनेन नाहं किञ्चिद्विप्रतिपन्नं वक्ष्यामीति हृदयम् । अस्थूलंस्थूलभिन्नम् । तर्हिकिमण्वितितत्राह अनण्विति। तर्हिकिंह्रस्वमित्यतआह अह्रस्वमिति । तर्हि किमदीर्घमित्यत्राह -अदीर्घमिति । एवमुत्तरत्रापि द्रष्टव्यम् । अमात्रम् । मात्रा इन्द्रियाणि यद्वा मात्रा परिच्छेदस्तद्रहितमित्यर्थः । अनन्तरमवाह्यं स्वाव्याप्तदेशशून्यमित्यर्थः । नतदश्नातिकिञ्चन तदक्षरङ्कर्तृकिञ्चिदपिनाश्नाति । अवाप्तसमस्तकामतयाभक्ष्यनिरपेक्षमित्यर्थः । स्वयं कस्यापि न भक्ष्यमित्याह न तदश्नाति कश्चनेति तद्ब्रह्मन अशनकर्म ॥ एतस्य वाक्षरस्य प्रशासने गार्गि सूर्याचन्द्रमसौ विधृतौ तिष्ठतः ॥ वै शब्दोऽवधारणे प्रशासने आज्ञाचक्रेसूर्याचन्द्रमसौ देवताद्वन्द्वेच (अष्टा.6.3.25) इति पूर्वपदस्यानङ् । विधृतौ विशेषेण धृतौ तिष्ठतः प्रकृष्टं शासनं प्रशासनम् । क्वचिदप्यप्रतिहतत्व मेव शासनस्य प्रकर्षः । ततश्च सर्वविषयकं शासनमिति फलति &amp;ldquo;प्रशासितारं सर्वेषा&amp;rsquo;&amp;lsquo;मिति प्रमाणानुसारात् । ततश्च सर्वविषयकशासनाधीनद्यावापृथिव्यादिधारणत्वमर्थ इति पर्यवस्यति । अत्र प्रधानस्य जगद्धारकत्वेऽपि प्रशासनाधीनधारकत्वाभावात् । जीवस्य प्रशासनाधीन यत्किञ्चिद्धारकत्वपि प्रशासनशब्दितसर्वविषयकशासनाधीन सर्वधारकत्वासम्भवाच्च नात्र जीवो वा प्रधानं वा प्रतिपाद्यते । इदञ्च &amp;ldquo;सा च प्रशासनात् (ब्र.सू.1.3.10) इति सूत्रे स्पष्टम् ॥ एतस्यावाक्षरस्य प्रशासने गार्गि द्यावापृथिव्यौ विधृते तिष्ठतः । एतस्य वा अक्षरस्य प्रशासने गार्गि निमेषा मुहूर्ता अहोरात्राण्यर्द्धमासा मासाऋुतवः संवत्सरा इति विधृतास्तिष्ठं तीति ॥ इतिशब्दः प्रकारपरः संवत्सरा इत्येवं जातीयकाः कालविशेषा इत्यर्थः ॥ एतस्य वा अक्षरस्य प्रशासने गार्गि प्राच्यो नद्यःस्यन्दन्ते श्वेतेभ्यः पर्वतेभ्यः प्रतीच्योऽन्याः यां यां च दिशमनु । प्रशासन इति निमित्ते सति सप्तमी । प्राच्यः-प्राक्प्रवाहाः प्रसिद्धा गङ्गा द्यानद्यः श्वेतेभ्यो हिमवदादिभ्यः पर्वतेभ्यो लोकोपकाराय स्यन्दन्ते । तत्प्रशासनाभावे ताः स्यन्दनाय न प्रभवन्तीति भावः । प्रतीच्यःप्रत्यङ्मुखाः । अन्या उदीच्यश्च नद्यः यां या दिशमनु म्प्रस्थितास्ताः सर्वा एतस्य प्रशासने सति स्यन्दन्ते ॥ एतस्यवा अक्षरस्यप्रशासनेगार्गिददतोमनुष्याः प्रशंसन्तियजमानन्देवादर्वीपितरोऽन्वायत्ताः ॥ एतस्य वा अक्षरस्य प्रशासने निमित्ते ददतस्तदाज्ञया दानं कुर्वतः आज्ञाकैङ्कर्यबुद्ध्या दानं कुर्वतो जनान् अन्वायत्ता अनुवशास्सन्तो मनुष्याः प्रशंसन्ति प्रशासन इत्येतद्यजमानं देवा दर्वी पितर इत्यत्रापि सम्बध्यते । अन्वायत्ता इति पदं देवमनुष्यपितृसाधारणम् । द्वितीयान्तपदानां प्रशंसन्तीत्यनेनान्वयः । परमात्माज्ञया यागं कुर्वतामन्वायत्ताः सन्तो देवाः प्रशंसन्ति । परमात्माज्ञया यागं कुर्वतामन्वायत्ताः सन्तो देवाः प्रशंसन्ति । परमात्माज्ञया प्रवृत्तां दर्वीहोममन्वायत्तास्सन्तः पितरः प्रशंसन्ति । एवमेव व्याख्यातं व्यासार्यैः ॥ यो ह वा एतदक्षरं गार्ग्यविदित्वास्मिंल्लोके जुहोति यजते तपस्तप्यते बहूनि वर्ष सहस्राण्यन्तवदेवास्य तद्भवति । यो वा एतदक्षरं गार्ग्यविदित्वास्माल्ँलोकात् प्रैति स कृपणः ॥ ब्रह्मज्ञानमन्तरेण क्रियमाणं होमयज्ञतपादिकं बहुकालमपि साध्यं सर्वं नश्वरफलसाधनम्भवति । तद्ज्ञानमन्तरेण लोकान्तर्गतस्यापि शोच्यताभवति । तदज्ञानात्संसारोभवतीतियावत् ॥ यो वा एतदक्षरं गार्गि विदित्वास्माल्ँलोकात्प्रैति स ब्राह्मणः ॥ ब्रह्मज्ञानवान् म्रियते स ब्रह्मवित् ब्रह्मानुभविता मुक्त इति यावत् । उक्तं च भगवता भाष्यकृता यो वा एतदक्षरं गार्गीत्येतद्व्याकुर्वता यदज्ञानात्संसारप्राप्तिः यज्ज्ञानाच्चामृतत्व प्राप्तिस्तदक्षरं परं ब्रह्मेति ॥ तद्वा एतदक्षरं गार्ग्यदृष्ट्रं दृष्टश्रुतं श्रोत्रमतं मन्त्रविज्ञातं विज्ञातृ ॥ अयोगिभिरदृष्टं सत् द्रष्ट्टरूपादिसाक्षात्कर्तृ श्रोतृशब्दसाक्षात्कारकर्तृ । मन्तृमन्तव्य साक्षात्कर्तृ विज्ञातृ अध्यवसायसाक्षात्कर्तृ ॥ नान्यदतोऽस्ति द्रष्ट्ट नान्यदतोऽस्ति श्रोतृ नान्यदतोऽस्ति मन्तृ नान्यदतोऽस्ति विज्ञातृ ॥ अन्तर्यामि ब्राह्मणोक्तरीत्यात्राप्यन्यपदस्य तत्सदृशपरत्वमेव । यथा चोल एव भूपतिर्नान्य इत्युक्तेस्तत्सदृशभूपतिनिषेधपरत्वमेवमिहाप्यद्रष्ट्टुत्वादिविशेषितनिरुपाधिकद्रष्ट्टुत्वाश्रयस्य परमात्मनः सदृशं किमपि नास्तीत्येवार्थः । यद्वैतदक्षरमन्यैरदृष्टं सत् स्वव्यतिरिक्तसमस्त साक्षिभूतम् । एवमनेनाक्षरेणादृष्टमेतस्याक्षरस्याधारभूतमेतस्य द्रष्ट्ट नास्तीत्यर्थः। पूर्वव्याख्याने समनिषेधः अस्मिंश्च व्याख्यानेऽधिकनिषेधश्च फलति । न च &amp;ldquo;नेह नानास्ती&amp;rsquo;&amp;lsquo;तिवन्नान्य दतोऽस्ति द्रष्ट्रितिवाक्यस्याप्यब्रह्मात्मकवस्तुनिषेधपरत्वोपपत्तौ समाभ्यधिकनिषेधतया व्याख्यानं किमर्थमिति वाच्यम् । तद्वदत्रैक्यविधिशेषत्वाभावेन समाभ्यधिकनिषेधपरत्वस्यैव युक्तत्वात् । उपसंहरति । एतस्मिन्नु खल्वक्षरे गार्गि आकाश आेतश्च प्रोतश्चेति सा होवाच ब्राह्मणा भगवन्तस्तदेव बहुमन्येध्वं यदस्मान्नमस्कारेण मुच्येध्वम् ॥ हे भगवन्तो ब्राह्मणा यूयं तदेव बहुमन्येध्वं यदस्माद्याज्ञवल्क्यान्नमस्कारं कृत्वा मुच्येध्वमिति यन्मुक्ता भवतेति यदस्तीत्यर्थः । न कदाचिदस्य पराभवः शङ्कनीयः नमस्कारं कृत्वा मुक्ताभवतेत्यर्थः । मन्येध्वमिति लिङ्मध्यमबहुवचनम् ॥ न वै जातु युष्माकमिमं कश्चिद्ब्रह्मोद्यं जेतेति ॥ युष्माकं मध्य इमं याज्ञवल्क्यं कश्चिदपि ब्रह्मवादं प्रति जेता नास्तीत्यर्थः । ततो ह वाचक्नव्युपरराम ॥ वचक्नोरपत्यं वाचक्रवी गार्ग्युपररामेत्यर्थः ॥&lt;/p&gt;</description>
    </item>
    <item>
      <title>20 ईक्षतिकर्माधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/20_IxatikarmAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/20_IxatikarmAdhikaraNam/</guid>
      <description>&lt;ol start=&#34;19&#34;&gt;&#xA;&lt;li&gt;ईक्षतिकर्माधिकरणंईक्षतिकर्म व्यपदेशात् सः (ब्र.सू.1.3.12)प्रश्नोपनिषदि पञ्चमप्रश्ने । अथ हैनं शैष्यं सत्यकामः प्रपच्छ ॥ स्पष्टोऽर्थः ॥ स यो ह वै तद्भगवन्मनुष्येषु प्रायणान्तमोङ्कारमभिध्यायीत कतमं वा व स तेन लोकं जयति ॥ ह वा इति प्रसिद्ध्यर्थः । तदित्यव्ययं स य इत्येतदधिकारिसामान्यपरम् । अयमर्थः हे भगवन्पूजार्ह । योऽधिकारी मनुष्याणां मध्ये मरणान्तम् एतदोङ्कारमभिध्यायति सः कतमं लोकं तेनोङ्कारेण प्राप्नोतीत्यर्थः । वा व शब्दोऽवधारणे प्रसिद्धौ वा ॥ तस्मै स होवाच ॥ स्पष्टोऽर्थः ॥ एतद्वै सत्यकाम परं चापरं च ब्रह्म यदोङ्कारस्तस्माद्विद्वानेतेनैवायनेनै कतरमन्वेति ॥ हे सत्यकाम एतदेव परं चापरं ब्रह्मोभयवाचकमित्यर्थः । वाच्यवाचकभावनिबन्धनं सामानाधिकरण्यम् । तथैव व्यासार्यैः &amp;ldquo;इक्षतिकर्माधिकरणे&amp;rsquo;&amp;rsquo; (ब्र.सू.1.3.12) व्याख्या तत्वात् । किं तदित्यत्राह यदोङ्कारस्तदुपासक एतेनैवोङ्काररूपेणैकतरं परमपरं वा ब्रह्मान्वेत्युपास्त इत्यर्थः ॥ स यद्येकमात्रमभिद्ध्ययीत स तेनैव संवेदितस्तूर्णमेव जगत्यामभिसम्पद्यते ॥ स उपासकः यद्येकमात्रं ह्रस्वं प्रणवमपरब्रह्मवाचकमभिध्यायीतापरब्रह्मवाचकेन ह्रस्वेन प्रणवेन योऽपरं ब्रह्मोपास्ते स तेनैवैकमात्रोङ्कारकरणकाय परब्रह्मध्यानेनैव संवेदितो लब्ध सत्ताको जगत्यां भुव्यभिसम्पद्यते ॥ तमृचो मनुष्यलोकमुपनयन्ते ॥ तमृङ्मन्त्रा मनुष्यलोकं प्रापयन्ति ॥ स तत्र तपसा ब्रह्मचर्येण श्रद्धया सम्पन्नो महिमानमनुभवति ॥ स मनुष्यलोकं नीतस्तपसानशनादिना ब्रह्मचर्येण मैथुनवर्जनेन श्रद्धयास्तिक्यबुद्ध्या यदि सम्पन्नो भवति । तदा महिमानं श्रेयस्साधनकं ब्रह्मोपासनमनुतिष्ठतीत्यर्थः। नचैचोह्रस्वत्वाभावात्कथमोङ्कारस्यह्रस्वत्वमितिशङ्कनीयम् । न्यूङ्खेह्रस्वस्योङ्कारस्यदर्शनात् ॥ अथ यदि द्विमात्रेण मनसि सम्पद्यते ॥ द्विमात्रेणापरब्रह्मवाचकेन प्रणवेन यस्य मनस्यपरब्रह्मध्यानं सम्पद्यते ॥ सोऽन्तरिक्षं यजुर्भिरुन्नीयते स सोमलोकम् ॥ अन्तरिक्षम्-अन्तरिक्षाश्रिते सोमलोकं द्विमात्रोपासकः पुमान्यजुर्मन्त्रैरुन्नीयते अत्रान्तरिक्षसोमलोकः उर्ध्वलोकमात्रोपलक्षकः आमुष्मिकमात्रपरः । अत एव &amp;ldquo;ईक्षति कर्माधिकरणभाष्ये&amp;rsquo;&amp;rsquo; (ब्र.सू. 1.3.12) यदपरं कार्यमपरब्रह्मनिर्दिष्टं तदैहिकामुष्मिकत्वेन द्वेधा विभज्यैकमात्रं प्रणवमुपासीनानामैहिकं मनुष्यलोकावाप्तिं फलमभिधाय द्विमात्रमुपासीना नामामुष्मिकमन्तरिक्षशब्दोपलक्षितं फलं चाभिधायेत्युक्तम् । स सोमलोके विभूतिमनुभूय पुनरावर्तते ॥ आमुष्मिकैश्वर्यमनुभूय तत्पुण्यावसाने पुनरावर्तते । यः पुनरेतं त्रिमात्रेणोमित्यनेनैवाक्षरेण परमपुरुषमभिध्यायीत ॥ एकमात्रत्वद्विमात्रत्वदशायामर्वाचीनफलसाधनेनैवाक्षरेण त्रिमात्रेण परमात्मान मभिध्यायीत आभिमुख्येन ध्यायतीत्यर्थः ॥ स तेजसि सूर्ये सम्पन्नः यथा पादोदरस्त्वचा विनिर्मुच्यते एवं ह वै स पाप्मना विनिर्मुक्तः स सामभिरुन्नीयते ब्रह्मलोकम् ॥ स उपासकस्तेजोमण्डले सूर्ये सङ्गतः सन्नुदरमेव पादा यस्य स पादोदरःसर्प इति यावत् । यथा सर्पो जीर्णत्वचा विनिर्मुक्तो भवत्येवं पाप्मना विनिर्मुक्तःसन् ब्रह्मलोकं वैकुण्ठम्ं सामभिर्गीतप्रधानैर्मन्त्रैरुन्नीयते । अत्र व्यासार्यैः स पाप्मना विनिर्मुक्त इति तच्छब्दान्तर श्रवणात्स सामभिरित्यैकपद्यमाश्रित्य सामगानसहितैरिति वा सान्त्ववचनसहितैः पुरुषैरिति वार्थः इति वर्णितम् ॥ स एतस्माज्जीवधनात्परात्परं पुरिशयं पुरुषमीक्षते ॥ &amp;ldquo;ईक्षति कर्माधिकरणे&amp;rsquo;&amp;rsquo; (ब्र.सू. 1.3.12) यस्य हि कर्मनिमित्तं देहित्वं स जीवघन इत्युच्यते । चतुर्मुखस्यापि तच्छ्रूयते &amp;ldquo;यो ब्राह्मणं विदधाति पूर्वमि&amp;rsquo;&amp;lsquo;त्यादिभाष्योक्तेर्जीवघन शब्देन संसारिमण्डलमुच्यते । &amp;ldquo;मूर्तौ धन&amp;rsquo;&amp;rsquo; इति काठिन्यशब्दितमूर्तौ धनशब्दस्य निपाति तत्वाद्देहद्वारत्वादात्मकाठिन्यस्य धनशब्दो देहिपर एव । तस्मात्परः परिशुद्धात्मा । तस्मादपि परभूतं पुरिशयं पूःप्राणिनः सर्वगुहाशयस्येति सर्वेषु प्राणिष्वन्तरात्मतया शयानम् । &amp;ldquo;भगवानिति शब्दोऽयं तथा पुरुष इत्यपि । निरुपाधी च वर्तेते वासुदेवे सनातने&amp;rsquo;&amp;rsquo; इति निरुपाधिक पुरुषशब्दवाच्यं भगवन्तं परवासुदेवमीक्षते इत्यर्थः । अत एव सामभिरुन्नीयते ब्रह्मलोकमित्यत्र ब्रह्मलोकशब्दस्यचतुर्मुखलोकपरत्वशङ्काव्युदस्ता । चतुर्मुखलोकगतानां परवासुदेवेक्षणासम्भवादिति द्रष्टव्यम् ॥ तदेतौ श्लोकौ भवतः ॥ तदोङ्कारध्यानमधिकृत्य वक्ष्यमाणौ श्लोकौ प्रवृत्तावित्यर्थः ॥ तिस्रो मात्रा मृत्युमत्यःप्रयुक्ता अन्योऽन्यसक्ता अनविप्रयुक्ताः । अविप्रयुक्ता न भवन्तीत्यनविप्रयुक्ताः विप्रयुक्ता इति यावत् । अत्यन्तद्रुतोच्चारणेन अन्योऽन्यसक्ततया अतिविप्रकृष्टकालतया अत्यन्तविप्रयुक्ततया वा प्रयुक्ता स्तिस्रो मात्रा मृत्युमत्यः मृत्युप्रदाः अनर्थावहा इति यावत् । क्रियासु बाह्यान्तरमध्यमासु सम्यक्प्रयुक्तासु न कम्पते ज्ञः । यज्ञाद्या बाह्यक्रियाः आन्तरा मानसक्रियाः मध्यमाः वाचकजपरूपादिक्रिया । आसु क्रियासु तिसृषु मात्रा सम्यगत्यं तसंयोगविप्रयोगमन्तरेण प्रयुक्तासु सतीषु ज्ञः तत्प्रयोगाभिज्ञः पुमान्न कम्पते फलान्न च्यवत इत्यर्थः ॥ ऋुग्भिरेतं यजुर्भिरन्तरिक्षं सामभिर्यत्तत्कवयो वेदयन्ते । तमोङ्कारेणैवायनेनान्वेति विद्वान् यत्तच्छान्तमजरममृतमभयं परं चेति ॥ ऋभिरेतम्मनुष्यलोकमित्यर्थः । यजुर्भिरन्तरिक्षम्-आमुष्मिकमित्यर्थः । यत्तत्कवयोवेदयन्तेकवयः क्रान्तदर्शिन इत्यर्थः । &amp;ldquo;तद्विष्णोः परमं पदं सदा पश्यन्ति सूरयः&amp;rsquo;&amp;rsquo; इत्युक्तरीत्या सूरयःयंलोकम्पश्यन्तितमोङ्कारेणैवमार्गेणान्वेति गत्वाच शान्तमूर्मिषट्करहितञ्जरामरणशून्यमकुतोभयम् । सर्वकारणत्वेन सर्वोत्कृष्टं ब्रह्म च प्राप्नोतीत्यर्थः ॥&lt;/li&gt;&#xA;&lt;/ol&gt;</description>
    </item>
    <item>
      <title>21 दहराधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/21_daharAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/21_daharAdhikaraNam/</guid>
      <description>&lt;ol start=&#34;20&#34;&gt;&#xA;&lt;li&gt;दहराधिकरणम्दहर उत्तरेभ्यः (ब्र.सू. 1.3.13)आकाशोऽर्थान्तरत्वादिव्यपदेशात् (ब्र.सू.1.3.42)न च कार्ये प्रत्यभिसन्धिः (ब्र.सू.4.3.13)कृत्स्नभावात्तु गृहिणोपसंहारः (ब्र.सू.3.4.47)इत्यादिविषयवाक्यार्थज्ञानाय प्रायशश्छान्न्दोग्याष्टमप्रपाठको व्याख्यायते । अथ यदिदमस्मिन् ब्रह्मपुरे दहरं पुण्डरीकं वेश्म ॥ विद्यान्तरारम्भदर्शनार्थोऽयमथशब्दः । उपास्यतया सन्निहितस्य परब्रह्मणः स्थानतया नवद्वारवत्त्वादिना च पुरशब्दिते उपासकशरीरे पुण्डरीकाकारमल्पं हृदयाख्यं परस्य ब्रह्मणो वेश्म । दहरोऽस्मिन्नन्तराकाशस्तस्मिन्यदन्तस्तदन्वेष्टव्यं तद्वाव विजिज्ञासितव्य मिति । अस्मिन्वेश्मनि दहरः सूक्ष्मः आकाशः य इति पुल्लिङ्ग यच्छब्दोऽध्याहर्तव्यः । अस्मिन् यो दहराकाशः तस्मिन्यदन्तरित्यत्रान्तः-शब्दोऽन्तरवर्तिपरः । च शब्दश्चाध्याहर्तव्यः । ततश्चायमर्थः अस्मिन् दहरपुण्डरीके यो दहराकाशः तदन्तर्वर्ति च यत् तदुभयं श्रवणमननाभ्याम वगन्तव्यन्ध्यातव्यञ्चेत्यर्थः । तदन्वेष्टव्यमित्यत्रतदितिनपुंसकलिङ्गनिर्देशोलिङ्गसामान्यविवक्षयाद्रष्टव्यः । यद्वा दहरोऽस्मिन्नन्तराकाश इत्यत्र न पुल्लिङ्गो यच्छब्दोऽध्याहर्तव्यः । योऽस्मिन्दहराकाशः तदन्तर्वर्ति च यदिति यच्छब्देनैव &amp;ldquo;नपुंसकमनपुसङ्केनैकवच्चास्यान्यतरस्याम् (अष्टा.1.2.69) इति कृत नपुंसकैकशेषवद्भावेनैकेनैव नपुंसकलिङ्गयच्छब्देन द्वयोरपि परामर्शसम्भवात् । तदन्वेष्टव्यमिति वाक्ये तच्छब्देऽपि नपुंसकैकशेषसम्भवादेकेनैव तच्छब्देन द्वयोरपि परामर्शः। ततश्चानेन वाक्येन दहराकाशस्तदन्तरवर्तिचान्वेष्टव्यमित्युक्तं भवति । उक्तं च भगवता भाष्यकृता यदिदमस्मिन् ब्रह्मपुरे दहरं पुण्डरीकं वेश्मेत्यनूद्य तस्मिन् दहर पुण्डरीकवेश्मनि यो दहराकाशः यच्च तदन्तर्वर्ति तदुभयमन्वेष्टव्यमिति विधीयत इति । अत्र चाकाशशब्दःआसमन्तात्काशते प्रकाशते इति व्युत्पत्त्या परमात्मपरः । तत्र हेतुरुत्तरत्र वक्ष्यते । न च तदन्तरवर्तिन एवान्वेष्टव्यत्वे प्रतीयमाने दहराकाशस्यान्वेष्टव्यतासिद्ध्यर्थमेतावान् क्लेशः किमर्थमाश्रीयते । किं च &amp;ldquo;विश्वजित्सर्वपृष्ठोऽतिरात्रो भवती&amp;rsquo;&amp;lsquo;त्यत्रपृष्ठगतसर्वताविध्याक्षिप्तपृष्ठविधिवद्दहराकाशान्तर वर्तित्वेन गुणजातोपासनस्य दहराकाशोपासनमन्तरेणासम्भवेनाक्षेपादेव दहराकाशोपासनस्यापि सिद्धतया यत्तच्छब्दयोर्नपुंसकैकशेषैकवद्भावचशब्दाध्याहारक्लेशानुभवो व्यर्थ इति वाच्यम् । &amp;ldquo;अथ य इह आत्मानमनुविद्य व्रजन्त्येतांश्च सत्यान्कामान्&amp;rsquo;&amp;rsquo; इत्यौपसंहारिकोभयोपासनवचनानु सारेणास्य क्लेशस्यानुभोक्तव्यत्वात् । न च तदेव वाक्यं दहराकाशतदन्तर्वर्ति लक्षणोभयोपासन विधिपरमस्त्विति वाच्यम् । उपक्रमस्थं विस्पष्टतव्य प्रत्यययुक्तं वाक्यं विहायौपसंहारिकस्य विस्पष्टविधिप्रत्ययशून्यस्य यच्छब्दयुक्तस्य विधित्वकल्पनानौचित्यात् । तस्य विधित्व कल्पनायामप्यनुवादरूपस्याप्यस्य वाक्यस्य तदनुसारेणार्थद्वयोपासनपरत्वस्या श्रयणीयतया नपुंसकैकशेषादिक्लेशस्याश्रयणीयत्वात् । इति शब्दो वाक्यसमाप्तौ । अथ वा इतीत्यस्यानन्तर माचार्यो ब्रूयादित्यध्याहारः ॥ तं चेदब्रूयुर्यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तराकाशः किं तदत्र विद्यते य दन्वेष्टव्यं यद्वाव विजिज्ञासितव्यमिति । एवमुक्तवन्तमाचार्यं स्वल्पहृदयमध्यवर्तितयातिस्वल्प आकाशे किं वा वर्तितुमर्हति यदन्वेष्टव्यं स्यादिति दहराकाशशब्दितस्य ब्रह्मत्वं तदन्तर्वर्तितया निर्दिष्टस्य तद्गुणजातत्वं चा जानाना अन्तेवासिनो यदि ब्रूयुरित्यर्थः । किं तदत्र विद्यत इति वाक्यं सर्वान्तरस्य परमात्मनः अन्तर्वर्त्यन्तरासम्भवलक्षणानुपपत्तिगर्भान्तर्वर्तिविशेषप्रश्नपरमिति व्यासार्याणामभिप्राय इति यद्यपि प्रतीयते तथापीदमस्मिन्ब्रह्मपुरे दहरं पुण्डरीकं वेश्म दह्रोऽस्न्निन्तराकाश इत्येतावन्मात्रं श्रुतवतां शिष्याणां परमात्मत्वविरोधिन्याकाशशब्दे जागरूके दहरत्वान्वेष्टव्यान्तराधारत्वादिविरोधिलिङ्गे च जाग्रति ब्रह्मलिङ्गेषु चानुपन्यस्तेषुपरमात्मनिश्चयस्य तदुपजीव्याक्षेपप्रवृत्तेर्वा सम्भवात् । किं च सर्वान्तरस्य परमात्मनोऽन्तर्वर्त्यसम्भवलक्षणानुपपत्तेरेव शिष्याणां हृदि विपरिवर्तमानत्वे प्रश्नवाक्ये दहरं पुण्डरीकं वेश्म दहरोऽस्मिन्नन्तराकाश इति दहरपुण्डरीकान्तरवर्तित्वेनाकाशस्य दहरत्वोपन्यासस्य वा प्रतिवचने यावान्वायमाकाश इति वैपुल्योपन्यासस्य वा असङ्गत्यापातात् । व्यासार्याणामप्युक्त एवार्थोऽभिप्रेतः । केचित्तु शरीरस्य ब्रह्मपुरत्वेनोपक्रमादेव तदन्तर्वर्ति आकाशशब्दनिर्दिष्टं म्ब्रह्मेत्यवगत्यैव तदन्तर्वर्तिवस्त्वन्तरासम्भव लक्षणानुपपत्तिमभि प्रयन्त एव अन्तर्वर्तिविशेषं पप्रच्छुरित्यपि सम्भवान्नानुपपत्तिरिति वदन्ति । स ब्रूयाद्यावान्वा अयमाकाशस्तावानेषोऽन्तर्हृदय आकाश उभेऽस्मिन्द्यावा पृथिवी अन्तरे व समाहिते उभावग्निश्च वायुश्च सूर्याचन्द्रमसावुभौ विद्युन्नक्षत्राणि ॥ एवमुक्तः स आचार्यः प्रतिब्रूयाद्धृदयपुण्डरीकमध्यवर्त्याकाश शब्दनिर्दिष्टः भूताकाशवद्वि पुलः द्यावापृथिव्यादिशब्दोपलक्षितं भोग्यभोगस्थानभोगोपकरणम् । अग्निसूर्यादिशब्दोपलक्षितो भोक्तृवर्गश्च समाश्रित इत्यर्थः । यच्चास्येहास्ति यच्च नास्ति सर्वं तदस्मिन् समाहितमिति अस्योपासकस्येह लोके यद्भोग्यजातमस्ति यच्च मनोरथमात्रगोचरमिह नास्ति सर्वं तद्भोग्यजातमस्मिन्दहराकाशे समाहितमित्यर्थः । दहराकाशो निरतिशयभोग्य इति यावत् । भगवता भाष्यकृता यावान् वायमाकाशस्तावानेषोऽन्तर्हृदय आकाश इति दहराकाशस्यातिमहत्तामभिधाय &amp;ldquo;उभेऽस्मिन् द्यावापृथिवी अन्तरेव समाहिते । उभावग्निश्च वायुश्च सूर्याचन्द्रमसावुभौ । विद्युन्नक्षत्राणीति प्रकृतमेव दहराकाशमस्मिन्निति निर्दिश्य तस्न्त्सिर्वजगदाधारत्वमभिधाय यच्चास्येहास्ति यच्च नास्ति सर्वं तदस्मिन्त्समाहितमिति । पुनरप्यस्मिन्निति तमेव दहराकाशं परामृश्य तस्मिन्नस्योपासकस्येह लोके यद्भोग्यजातमस्ति यच्च मनोरथमात्रगोचरमिह नास्ति सर्वं तद्भोग्यजातमस्मिन्दहराकाशे समाहितमिति निरतिशयभोग्यत्वं दहराकाशस्याभिधेयः&amp;rsquo;&amp;rsquo; इति भाषितम् । न च यच्चास्येहास्ति यच्च नास्ति सर्वं तदस्मिन्समाहितमित्यनेनोपासकभोग्यवस्त्वाधारत्वमात्रं प्रतीयते । न तु दहराकाशस्य निरतिशयभोग्यत्वम् । ततश्च यच्चास्येहास्तीति वाक्येन दहराकाशस्य निरतिशय भोग्यत्वम भिधायेति भाष्यं कथमुपपद्यतामिति वाच्यम् । उपासकस्य ब्रह्मप्राप्त्यैकफलकस्य स्वर्गपश्वादीनां भोग्यत्वाभावात् । &amp;ldquo;यच्चास्येहास्ति यच्च नास्ति सर्वं तदस्मिन्समाहित&amp;rsquo;&amp;lsquo;मित्यनेन दहराकाशस्यनिरतिशयभोग्यत्यमेव प्रतिपाद्यत इति व्यासार्य्यैरुक्तत्वात् । नास्याशङ्काया अवकाश इति द्रष्टव्यम् । केचित्तु &amp;ldquo;स यदि पितृलोककामो भवतीत्यादिना प्राचीनानेकजन्मसम्बन्धि पित्रादिवर्गदिदृक्षया सङ्कल्पमात्रेण तत्स्रष्ट्टृत्वस्य च प्रतिपादयिष्यमाणत्वात् । सूत्रकृतापि&amp;quot;सङ्कल्पादेवतच्छ्रुतेः&amp;rsquo;&amp;rsquo; (ब्र.सू.4.4.8) इति सूत्रेण तद्वाक्यस्य विवक्षितार्थत्वाविष्करणात् । &amp;ldquo;यो ह्यस्येतः प्रैति न तमिह दर्शनाय लभते । अथ ये चास्येह जीवा ये च प्रेता यच्चान्यदिच्छन्नलभते सर्वं तत्र गत्वा विन्दत&amp;rsquo;&amp;rsquo; इत्यनेन नष्टानां पित्रादीनां मुक्तकामनाविषयत्वप्रतिपादनात् । &amp;ldquo;प्रत्यक्षोपदेशान्नेति चेन्नाधिकारिकमण्डलस्थोक्तेः &amp;rsquo;&amp;rsquo; (ब्र.सू.4.4.18) इति सूत्रोक्त न्यायेन ब्रह्मविभूतितया नष्टपित्राद्युनुभवस्य कामनाविषयत्वसम्भवाच्च । अन्यथा &amp;ldquo;अस्मिन्कामाः समाहिताः एतांश्चसत्यान्कामा&amp;rsquo;&amp;lsquo;नित्यादावपि कामशब्दस्य निरतिशय भोग्यार्थकत्वं को वारयेत् । तथा जक्षन्क्रीडन्नित्यादावपि भोग्यार्थकत्वमेवस्यादिति परोऽपि विजयेत । अतो यथाश्रुतार्थत्वेऽपि न दोषः । भाष्यमपि भोग्याधारत्वफलितभोग्यत्वपरमेवास्त्विति वदन्ति । अत्र भूताकाशतुल्यवैपुल्यप्रतिपादनेन द्यावापृथिव्यादिजगदाश्रयत्वप्रतिपादनेनोपासकं प्रति निरतिशयभोग्यताप्रतिपादनेन च दहराकाशस्य प्रसिद्धाकाशवैलक्षण्य प्रतिपादनात्स्वल्पे दहराकाशे किमपि मातुं न शक्रोतीत्याक्षेपबीजं परिहृतं भवति । तं चेद्ब्रूयुरस्मिंश्चेदिदं ब्रह्मपुरे सर्वं वा समाहितम् । सर्वाणि च भूतानि सर्वे च कामाः । यदेतज्जरावाप्नोति प्रध्वगं्सते वा किं ततोऽतिशिष्यत इति ॥ अल्पत्वरूपमाक्षेपबीजं परिहृत्य किं तत्र विद्यते इति प्रश्नं प्रतिविवक्षत्येव । आचार्ये उक्तेऽर्थे अनुपपत्तिं पश्यन्तः शिष्या यद्याचार्यं ब्रूयुः किमिति ब्रह्मपुरशब्दितं शरीरं द्यावापृथिव्यादिशब्दनिर्दिष्टभोग्यभोगोपकरणभोगस्थानमग्निवाद्यादिशब्दनिर्दिष्टो भोक्तृवर्गश्च यद्याश्रयेयुः । तदा शरीरस्य जरानाशादौ सति द्यावापृथिव्यादिकं किमपि नावशिष्येत तदपि नश्येदित्यर्थः । सर्वे च कामा इत्यस्य &amp;ldquo;यच्चास्येहास्ती&amp;rsquo;&amp;lsquo;तिवाक्यनिर्दिष्टनिरतिशय भोग्यत्वानु वादित्वात्सर्वे च कामा इत्यस्य निरतिशयभोग्यत्वमर्थ इति व्यासार्यैरुक्तम् । ननु दहराकाशाश्रितत्वस्यैवोक्ततया ब्रह्मपुरशब्दितशरीराश्रितत्वस्यानुक्ततया तज्जरानाशानुविधायिजरानाशवत्त्वस्य दहराकाशाश्रिते द्यावापृथिव्यादौ कथं प्रसक्तिरिति चेदुच्यते । यथा घटाद्यन्तराकाशे निहितस्य दध्यादेर्वस्तुतो घटादिरेव धारकः । आकाशःपरमवकाशात्मनोपकरोत्येवं देहान्तर्वर्तिनि दहराकाशे विद्यमानस्य द्यावापृथिव्यादेः देह एव धारकःदहराकाशस्त्ववकाशात्मनोपकरोति । अस्तु वा दहराकाशस्य घटाकाश वैलक्षण्येन स्वतो धारकत्वम् । तथापि तस्य देहजराप्रध्वंसानुपदभाविजराप्रध्वंसवत्त्वाद्यावद्देहस्य भारधारणानुकूलं बलं तावत्पर्यन्तमेव दहराकाशस्य तद्धारकत्वमिति फलतो देह एव तस्य सर्वस्य धारकः पर्यवस्तीत्याक्षेप्तृणां शिष्याणामभिप्रायः । तत्प्रतिवक्ति ॥ नास्य जरयैतज्जीर्यति न वधेनास्य हन्यते एतत्सत्यं ब्रह्मपुरम् ॥ भोग्यभोगस्थानभोगोपकरणभोक्तृवर्गादिशालितया पुरमिव वर्तमानमेतद्दहराख्यं ब्रह्म । न तुघटाकाशादिवत्केवलमवकाशात्मनोपकारकम् । यथा पुरं भोग्यभोगस्थानादीनां स्वत एवाधारभूतं न तु दध्यादीनां घटादिवदाकाशात्मनोपकारकं तथेत्यर्थः । ननु स्वतो धारकत्वेऽपि देहान्तर्वर्तितया तदन्तर्गतहृदयवत्तज्जरानाशानुविधायित्वं स्यादिति शङ्काबीजं परिहरति ॥ एतत्सत्यमिति ॥ सत्यं निर्विकारमित्यर्थः । अत एव देहजरामरणानुविधायि न भवतीत्यर्थः । यद्वा &amp;ldquo;अथ यत्तत्सत्तदमृत&amp;rsquo;&amp;lsquo;मित्यस्मिन्प्रकरणे वक्ष्यमाणसत्यशब्दनिर्वचनरीत्या चेतनाचेतननियामकत्वं सत्यत्वम् । यथाकथञ्चिद्घटादिविलक्षणधारक इत्यर्थः । केचित्त्व&amp;quot;स्मिंश्चेदिदं ब्रह्मपुर&amp;rsquo;&amp;rsquo; इत्यत्र ब्रह्मपुरशब्देन ब्रह्मरूपपुरत्वाद्दहराकाश एवोच्यते । &amp;ldquo;यदेतज्जरावाप्नोती&amp;rsquo;&amp;lsquo;त्येव पाठः । तत्र चैतस्य शरीरस्य जरा एतज्जरा यदा दहराकाशं प्राप्नोति तद्धंसेन ध्वंसते वा तदा द्यावापृथिव्यादिकं नावशिष्येत इत्येवार्थः । न तु ब्रह्मपुरशब्देन शरीरपरामर्शमभिप्रेत्य तदनुगुणो दृशाभिप्रायपरिकल्पनाक्लेशोऽनुसर्तव्य इति वदन्ति । एवं मध्ये प्रसक्तमाक्षेपं परिहृत्य किं तदत्र विद्यत इत्यन्तर्वर्तिविशेषजिज्ञासां शमयति ॥ अस्मिन्कामास्समाहिताः ॥ काम्यन्त इति कामाः कल्याणगुणाः ॥ को दहराकाशः स च कैः कामैर्विशिष्ट इत्याकाङ्क्षायामाह ॥ एष आत्मा अपहतपाप्मा विजरो विमृत्युर्विशोको(ऽ) विजिघत्सोऽपि पासस्सत्य कामस्सत्यसङ्कल्पः ॥ उक्तं च भगवता भाष्यकृता दहराकाशस्य काम्यभूतकल्याणगुणविशिष्टत्वं तस्यात्मत्वं च । &amp;ldquo;एष आत्मा अपहतपाप्मेत्यादिना सत्यसङ्कल्पः&amp;rsquo;&amp;rsquo; इत्यन्तेन स्फुटीकृत्येति । पापजरा मरणशोकबुभुक्षापिपासावर्जितः सत्यकामस्सत्यसङ्कल्पश्चेत्यर्थः । परमात्मप्रकरणेषु पाप्मशब्दः सुकृतदुष्कृतसाधारणः । &amp;ldquo;न सुकृतं न दुष्कृतं सर्वे पाप्मानोऽतो निवर्तन्ते&amp;rsquo;&amp;rsquo; इति सुकृतेऽपि पापशब्दप्रयोगात् । &amp;ldquo;एते वै निरयास्तातस्थानस्य परमात्मनः&amp;rsquo;&amp;rsquo; इति स्वर्गादीनामपि मुमुक्षोरनिष्टत्वेन स्वर्गादिसाधनकर्मणां मुमुक्षून्प्रत्यनिष्टसाधनत्वेना&amp;quot;लौकिकत्वेसत्यनिष्टसाधनत्व&amp;rsquo;&amp;lsquo;लक्षणपापशब्दप्रवृत्तिनिमित्तस्य क्रोडीकृतत्वेन पापशब्दवाच्यत्वावश्यम्भावात् । अपहतपाप्मत्वं च न ध्वस्तपाप्मत्वम् । &amp;ldquo;नैनं सेतुमहोरात्रे तरतो न सुकृतं दुष्कृत&amp;rsquo;&amp;lsquo;मिति सुकृतदुष्कृतप्राप्त्यभावश्रवणात् । तरतेः प्राप्ति वचनत्वात् । तस्मादपहतपाप्मत्वमश्लिष्टपाप्मत्वमित्यर्थः । अतकर्माश्लेषस्य सर्वसाधारणत्वात्कृतेऽपिकर्मणि तत्फलाश्लेष उच्यते । अत ईश्वरेण कृतानि पुण्यपापजातीयानि कर्माणि न शुभाशुभफलजननशक्तानीत्यर्थः । कृतेऽपि पापे तत्फलजननशक्तिप्रतिभटत्वलक्षणः कश्चिदीश्वरस्य स्वभावविशेषोऽपहतपाप्मत्वम् । परिशुद्धात्मविषयस्यापहतपाप्मत्वस्यायमेवार्थः । स तु तस्य तिरोधानार्हः प्रतिबन्धक निवृत्तावाविर्भवति । ईश्वरस्यतु तिरोधानानर्हो नित्याविर्भूत इति विशेष इति व्यासार्यैः &amp;ldquo;अन्तस्तद्धर्मोपदेशात्&amp;rsquo;&amp;rsquo; (ब्र.सू.1.1.21) इत्यधिकरणे वर्णितः । अत्र सत्यकामशब्दो न कामनायाः सत्यत्वपरः । अमोधाशयत्वस्य सत्यसङ्कल्पशब्देन सिद्धत्वात् । नापि काम्यन्त इति व्युत्पत्त्या गुणमात्रपरः । कतिपयगुणान्तराणां पृथगुक्तेः । अतो भोग्यभोगोपकरण भोगस्थानरूपा नित्याः कामा अस्य सन्तीत्युच्यते ॥ &amp;ldquo;तदक्षरे परमे व्योमन्नि&amp;rsquo;&amp;lsquo;त्युक्तरीत्या नित्यविभूतिविशिष्टत्वं सत्यकामशब्दार्थ इति व्यासार्यैरुक्तम् । वेदार्थसङ्ग्रहे भाष्यकृताप्युक्तं &amp;ldquo;सत्यसङ्कल्पःअप्रतितसङ्कल्पः&amp;rsquo;&amp;rsquo; इति । यथा ह्येवेह प्रजा अन्वाविशन्ति यथानुशासनम् । यं यमन्तमभिकामा भवन्ति । यं यमन्तं यं जनपदं यं क्षेत्रभागं तं तमेवोपजीवन्ति ॥ इह लोके प्रजा यथानुशासनं राजशासनाननुल्लङ्घनेन राजानमन्वाविशन्ति अनुसरन्तीत्यर्थः ॥ अनुसृत्य किं कुर्वन्तीत्यत्राह । यं यमन्तमभिकामा भवन्ति । कर्मणः फलापवर्गि कत्वात्फलमेव कर्मणोऽन्तः । यं यमन्तं यद्यत्फलमभिकामा अभ्यर्थिनो भवन्ति जनपदं क्षेत्रादिकं तत्तत्फलं यथानुशासनमेवोपजीवन्ति । राजशासनानुरोधेनैवेह लोकेयथोपजीवन्ति तथा परलोकेऽपि परतन्त्रा भवन्तीति भावः । यद्वा यं यमन्तमभिकामा भवन्ति तमिह लोके यथा प्रजा अन्वाविशन्ति राजानमनुसृत्य लभन्ते तथा परलोकेऽप्युपजीवन्तीत्यर्थः । अयमेवाऽर्थो व्यासार्यैर्वर्णितः । एवं कर्मसाध्ये परलोके पारतन्त्र्यमुक्त्वा क्षयिष्णुत्वमप्याह ॥ तद्यथेह कर्मचितो लोकः क्षीयते एवमेवामुत्रपुण्य चितो लोकः क्षीयते ॥ राजसेवादिकर्मणार्जितो लोको यथा क्षीयते एवमेवामुत्र परलोके पुण्यसम्पादितो लोकः क्षीयते । तद्य इहात्मानमननुविद्य व्रजन्त्येतांश्च सत्यान्कामांस्तेषां सर्वेषु लोकेष्व कामचारो भवति । अथ य इहात्मानमनुविद्य व्रजन्त्येतांश्च सत्यान्कामांस्तेषां सर्वेषु लोकेषु कामचारो भवति ॥ यस्मात्सुकृतसाध्येषु परलोकेषु पारतन्त्र्यक्षयिष्णुत्वादिकं तस्माद्य उक्तमात्मान मेतानपहतपाप्मत्वादीनेतांश्च सत्यान्नित्यान्काम्यमानान्कल्याण गुणांश्चाननुविद्यानुपास्य परलोकं व्रजन्ति तेषां सर्वेषु लोकेषु अकामचारो भवति । पारतन्त्र्यमिति यावत् । ये त्वात्मानमपहतपाप्मत्वादींश्च कल्याणगुणानुपास्य परलोकं व्रजन्ति ते ब्रह्मविभूति भूतान्विकारिलोकाननुभूय यथाकामं तृप्ता न पारतन्त्र्यमनुभवन्तीत्यर्थः । नन्वपहतपाप्मेत्यादिवाक्येषु अपहतपाप्मत्वादिधर्माणां स्वातन्त्र्येणानुपस्थितानां कथमेतानित्यनेन परामर्शः । न च गत्यभावात्तेषामेव परामर्श इति वाच्यम् । &amp;ldquo;यच्चास्येहास्ती&amp;rsquo;&amp;lsquo;ति वाक्यनिर्दिष्टस्य सर्वाणि भूतानि सर्वे च कामा इति बहुवचनान्तकामशब्देनानूदितस्य निरतिशयभोग्यत्वस्यैवास्न्किमारः समाहिताः एतांश्च सत्यान्कामानित्यत्रापि निर्देशोऽस्त्विति चेन्न । तथासत्यपहतपाप्मा विजर इत्याद्युपन्यासवैयर्थ्यप्रसङ्गात्कामानित्यस्य भोग्यत्वपरत्वे बहुवचनासङ्गतेश्चापहतपाप्मत्वादय एव एतांश्च सत्यान्कामानिति कामशब्देन निर्देश्याः । भोग्यत्वहेतुपितृलोकादिविषयपरत्वे सत्यानिति काम्यमानानां नित्यत्वकथनस्यासम्भवादिति सिद्धम् । ततश्च दहरोऽस्मिन्नन्तर आकाश इत्याकाशशब्दनिर्दिष्टः परमात्मा न भूताकाशः तस्मिन्यदन्तरिति निर्दिष्टमपहतपाप्मत्वादिगुण जातमितीयता सन्दर्भेणोपदिष्टं भवति । स यदि पितृलोककामो भवति सङ्कल्पादेवास्य पितरः समुत्तिष्ठन्ति । तेन पितृलोकेन सम्पन्नो महीयते । स मुक्तः सन्यदि प्राचीनानेकजन्मसम्बन्धिपितृवर्गं दिदृक्षेत तदा स पितृवर्ग एतस्य सङ्कल्पमात्रसमुत्थितो भवति । तेन सहितः पूज्यते । त इमे सत्याः कामा अनृतापिधानाः तेषां सत्यानां सतामनृतमपिधानम् ॥ परमात्मनिष्ठा इमे सत्याः अपहतपाप्मत्वादयः कामाः अनृतमपिधानं येषां ते अनृतापिधाना अनृताच्छादिताः । ऋुतेतरविषयो ह्यनृतशब्दः । ऋतमिति कर्मवाची &amp;ldquo;ऋतं पिबन्ता&amp;rsquo;&amp;lsquo;विति वचनात् । ऋुतं कर्मफलाभिसन्धिरहितं परमपुरुषाराधनवेषं तत्प्राप्तिफलम् । अत्र तद्व्यतिरिक्तफलं सांसारिकफलं कर्म अनृतं ब्रह्मप्राप्तिविरोधीति महासिद्धान्ते भाषितम् । तेषां सत्यानां सतां विद्यमानानामेव कर्माच्छादकम् । ततश्च स्वात्मभूतपरमात्मगतापहतपाप्मत्वादयो धर्माः कर्मरूपाविद्यातिरोहितत्वान्न प्रकाशन्ते इत्यर्थः ॥ यो यो ह्यस्येतः प्रैति न तमिह दर्शनाय लभते । अथ ये चास्येह जीवा ये च प्रेता यच्चान्यदिछ्न्न लभते सर्वं तदत्र गत्वा विन्दते । अस्योपासकस्य यो बन्धुवर्गः इतः प्रैति न स इह दृष्टुं शक्यः । अन्येतु ये जीवन्तः नष्टाश्च बन्धवः अलभ्याश्च मनोरथाः तत्सर्वं दहराकाशं परमात्मानं प्राप्य लभते । अत्र यच्चेहास्ति यच्च नास्तीति वाक्यसमानार्थत्वादस्य वाक्यस्य मुक्तस्य सर्वतो विरक्तस्य प्राप्यान्तरा सम्भवान्निरतिशयभोग्यत्वमेवार्थः ॥ अत्र ह्यस्यैते सत्याः कामाः ॥ यत् उपासकस्य काम्यमाना भोग्यभूतापहतपाप्मत्वादयः एतन्निष्ठा अतो निरतिशयभोग्यत्वमित्यर्थः । हि शब्दो हेतुत्वपरः ॥ तद्यथा हिरण्यनिधिं निहितमक्षेत्रज्ञा उपर्युपरि सञ्चरन्तो न विदेयुरेवमेवेमाः सर्वाः प्रजाः अहरहर्गच्छन्त्य एतं ब्रह्मलोकं न विन्दन्त्यनृतेन हि प्रत्यूढाः ॥ यथाऽधस्तान्निक्षिप्तं हिरण्यनिधिं निधिमत्क्षेत्रस्वभावविज्ञानहीना निधेरुपर्युपरि सञ्चरन्तोऽपि न लभन्ते एवमेवेमाः सर्वाः प्रजाः सुषुप्तिकाले अहरहर्गच्छन्त्यः सुषुप्तौ &amp;ldquo;सति सम्पद्य न विदु&amp;rsquo;&amp;lsquo;रित्युक्तरीत्याऽविभागं गच्छन्त्यः एतं दहराकाशाख्यं ब्रह्मरूपं लोकं न विन्दन्ति न लभन्ते न जानन्तीत्यर्थः । ब्रह्मलोकशब्दो निषादस्थपत्यधिकरणन्यायेन समानाधिकरणौ । तत्र हेतुमाहअनृतेनहि प्रत्यूढाः । प्रतीपं नीताः स्वभावान्तरं नीताः प्राप्ताः आच्छादिता इति यावत् । यद्वाऽहरहर्गच्छन्त्य इति न सुषुप्तिकालीनं गमनमुच्यते । अपि त्वन्तरात्मत्वेन सर्वदा वर्तमानस्य दहराकाशस्य हिरण्यनिधिवत्परमपुरुषार्थभूतस्योपर्युपर्यहरहर्गच्छन्त्यः सर्वस्मिन्काले वर्तमानास्तमजानन्त्यस्तं न विदन्ति न लभन्त इत्यर्थः । अर्थद्वयमपि भाष्यकृता वर्णितम् । अत्र व्यासार्यैरन्तर्यामिविषयतया व्याख्यायनेऽन्तर्यामिण्यहरहर्गमनस्य दहराकाशस्य परब्रह्मत्वसाधकत्वमयुक्तम् । उपासकानुग्रहायावस्थितो हि दहराकाशः अन्तरात्मतयावस्थितो ह्याधारः । तयोःरूपभेदादित्याशङ्क्य धर्म्यैक्याभिप्रायेणैक्यमुक्तमिति परिहृतम् । पूर्वोक्तस्य हृदयान्तर्वर्तित्वं स्मारयति ॥ स वा एष आत्मा हृदि ॥ हृदयनामनिर्वचनादप्यात्मनो हृद्गतत्वं सिद्ध्यतीत्याह ॥ तस्यैतदेव निरुक्तं हृदयमिति । तस्माद्धृदयमिति ॥ तस्यैतस्य हृदयस्य । हृदि अयमात्मा वर्तत इति हृदयशब्दनिरुक्तिरिति भावः ॥ अहरहर्वा एवंवित्स्वर्गं लोकमेति ॥ अहरहः प्रत्यहमाप्रयाणम् । एवंविदे तादृशदहरोपासननिष्ठः सुखरूपं लोक्यमानं ब्रह्म प्राप्नोतीत्यर्थः । ब्रह्मोपासननिष्ठस्य तत्क्रतुन्यायेन ब्रह्मप्राप्तेरेव वक्तव्यतया प्रसिद्धस्वर्गलोक प्राप्त्यसम्भवादिति द्रष्टव्यम् । कथं ब्रह्मप्राप्तिः प्राप्तस्य वा ततःकिं भवतीत्यत आह ॥ अथ य एष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेनरूपेणाभिनिष्पद्यते ॥ अथशब्दः प्रकृतार्थत्वद्योतकः । सम्प्रसादशब्दः सुषुप्तिस्थानवचनस्सन् तत्सम्बन्धाज्जीवं लक्षयति । अहरहर्वा एवंविदिति पूर्ववाक्यनिदिष्ट उपासको जीवो अस्माद्धेयतया परिदृश्य मानाच्छरीरादुत्क्रम्य देशविशेषनिष्ठं परमात्मानं प्राप्य स्वेन रूपेणाभिनिष्पद्यते । अस्य वाक्यस्यार्थः प्रजापतिविद्यायां विशिष्य वक्ष्यते । एष आत्मेति होवाच एतदमृतमभयमेतद्ब्रह्मेति । एष आत्मा एतदमृतमित्यत्र एतच्छब्दौ पूर्ववाक्ये परञ्ज्योतिरूपसम्पद्येति प्राप्यतया निर्दिष्टपरञ्ज्योतिश्शब्दितब्रह्मपरौ । प्राप्यतया प्राधान्यादव्यवहितत्वाच्च । अथ य आत्मा स सेतुर्विधृतिरेषां लोकानामसम्भेदाय । उक्तलक्षण आत्मा सेतुरिव धारकः । किमर्थं स सेतुर्विधृतिरित्यत्राह एषां लोकानाम सम्भेदाय असम्भेदोऽसङ्करः । यद्ययं परमात्मा स्वशासनेन जगन्नधारयेत् सर्वधर्माणां साङ्कर्यमेव स्यात् । पृथिव्या गन्धवत्त्वं जलस्य शैत्यं तेजस आैष्ण्यमित्यादयो धर्माः परमात्माज्ञया व्यवस्थिता भवन्ति । सिनोति बध्नाति स्वस्मिंश्चिचिद्वस्तुजातमसङ्कीर्णमिति सेतुरुच्यते इति &amp;ldquo;सामान्यात्तु&amp;rsquo;&amp;rsquo; (ब्र.सू.3.2.31) इति सूत्रे भाषितम् । नैनं सेतुमहोरात्रे तरतो न जरा न मृत्युर्न शोको न सुकृतं न दुष्कृतम् । तरतिः प्राप्तिवचनः । वेदान्तं तरतीतिवदिति तत्रैव भाषितत्वात् । एनं परमात्मानं सेतुमहोरात्रे परिच्छेदकत्वेन न प्राप्नुतः । जरादिकमपि न प्राप्नोति । उक्तमर्थं निगमयति ॥ सर्वे पाप्मानोऽतो निवर्तन्ते । शोकादिषु पाप्मशब्दस्यामुख्यत्वेऽपि सुकृतदुष्कृतयोरलौकिकमुमुक्ष्वनिष्ट साधनत्व लक्षणपापशब्दप्रवृत्तिनिमित्तसद्भावात्पाप्मशब्दो मुख्य इति व्यासार्यैर्लघुसिद्धान्ते उक्तम् । तत्र हेतुमाह ॥ अपहतपाप्मा ह्येष ब्रह्मलोकः॥ इति॥ ब्रह्मरूपो लोकः एष अपहतपाप्मा हि । हिर्हेतौ । यस्मादपहतपाप्मा तस्मात्सर्वेपाप्मानोऽतोनिवर्तन्त इत्यर्थः । पापहेतुकर्माचरणेऽपि तदुत्पत्तिप्रतिबन्न्धक शक्तियोगित्वमेव ह्यपहतपाप्मत्वम् । तस्मान्नपापशब्दमुख्यार्थसुकृतदुष्कृतयोस्तत्फल भूतजरारोगादीनां प्रसक्तिरित्यर्थः ॥ तस्माद्वा एतं सेतुं तीर्त्वा अन्धस्सन्ननन्धो भवति । विद्धस्सन्नविद्धो भवति । उपतापी सन्ननुपतापी भवति । एतं परमात्मलक्षणं सेतुं प्राप्य पूर्वमान्ध्यायुधवेधज्वरादियुक्तदेहोऽपिसन्दद्दोषरहित दिव्यदेहयुक्तो भवतीत्यर्थः । तस्माद्वा एतं सेतुं तीर्त्वा अपिनक्तमहरेवाभिनिष्पद्यते । सकृद्विभातो ह्येष ब्रह्मलोकः । परमात्मानं प्राप्तस्य तमिस्रारात्रिरपि दिवैव । तस्याऽज्ञानप्रसक्तेरभावात् । अहस्सदृशी सा रात्रिः । अहोरात्रयोर्न विशेषः । अत्र हेतुः सकृद्विभातः । सर्वदा ब्रह्मस्वरूपप्रकाशस्या संवृततया भासमानत्वादित्यर्थः । तद्य एवैतं ब्रह्मलोकं ब्रह्मचर्येणानुविन्दन्ति । तेषामेवैषः ब्रह्मलोकः तेषाँ सर्वेषु लोकेषु कामचारो भवति । तत्तत्र । एवं सति एतमेव परमात्मानं स्त्रीविषयतृष्णात्यागपूर्वकशास्त्राचार्योपदेशादिना जानन्ति तेषामेवेदृशब्रह्मप्राप्तिः सर्वलोकानुभवश्च । न ब्रह्मचर्यहीनानामित्यर्थः ॥ ह वै ण्यश्चार्णवौ ब्रह्मलोके ॥ ण्यसञ्ज्ञकश्च द्वौ समुद्रौ ब्रह्मलोक इत्यर्थः । प्रसिद्धं चतुर्मुखलोकं व्यावर्तयति । तृतीयस्यामितो दिवि ॥ प्रथमो द्युलोकःस्वर्गलोकः। द्वितीयस्तु चतुर्मुखलोकः। तृतीयस्तु वैकुण्ठलोक इति भावः । तदैरम्मदीयं सरः तदश्वत्थः सोमसवनः । तत्तत्रैरम्मदीयनामकं सरः । इरयाऽमृतेन माद्यन्ते यस्मिन्तदैरम्मदीयममृतमयं सर इत्यर्थः । सोमसवननामाश्वत्थः चन्द्रवदाह्लादकत्वात्सोमसवनत्वम् । तदपराजिता पूर्ब्रह्मणः ॥ तत्तत्र अब्रह्मविद्भिः प्राप्तुमशक्यत्वेनापराजितानाम पुरी ॥ प्रभुविमितग्ँ हिरण्यमयम् ॥ मण्डपमिति शेषः । प्रभुणा भगवता परमपुरुषेण विशेषेण मितं स्वभोग्यभूमित्वेन विशेषतः परिगृहीतमित्यर्थः । भगवतो व्याप्तत्वेऽपि नित्यविग्रहविशिष्टतया सन्निधानाद्विमितत्वम् । अतश्च तद्देश विशिष्टब्रह्मप्राप्तिरेव ब्रह्मप्राप्तिरितिभावः ॥ तद्य एवैतावरं चाण्यं चार्णवौ ब्रह्मलोके ब्रह्मचर्येणानुविन्दन्ति तेषामेवैष ब्रह्मलोकः तेषां सर्वेषु लोकेषु कामचारो भवति । ब्रह्मप्राप्तिसाधनीभूतारण्यशब्दितार्णवद्वयप्राप्तेः ब्रह्मचर्याधीनत्वाद्ब्रह्मचर्यमेव सर्वसाधनोत्कृष्टमिति भावः ॥ उक्तब्रह्मलोकप्राप्तिसाधनतया मूर्धन्यनाडीगमनं प्रस्तौति ॥ अथ या एता हृदयस्य नाड्यस्ताः पिङ्गलस्य अणिम्नस्तिष्ठन्ति शुक्लस्य नीलस्य पीतस्य लोहितस्येति ॥ हृदयसम्बन्धिन्यो नाड्यो नानारूपसूक्ष्मान्नरसपूर्णास्तिष्ठन्तीत्यर्थः। असौ वा आदित्यः पिङ्गलः एष शुक्ल एष नील एष पीत एष लोहितः । आदित्यस्य नानारूपत्वं च मधुविद्यायं प्रसिद्धं प्रत्यक्षसिद्धं च । ततश्चैतद्रश्मि सम्बन्धादेवान्नरसस्य नानारूपत्वं चेति भावः ॥ तद्यथा महापथ आतत उभौ ग्रामौ गच्छतीमं चामुं च एवमेवैता आदित्यस्य रश्मयः उभौ लोकौ गछन्तीमं चामुं च ॥ यथा विस्तीर्णो महापथो ग्रामद्वयप्रतिष्ठितो भवति तथादित्यस्य रश्मयो लोकद्वयानुप्रविष्टा इत्यर्थः । लोकद्वयानुप्रवेशक्रममाह । अमुष्मादादित्यात्प्रतायन्ते ता आसु नाडीषु सृप्ता आभ्यो नाडीभ्यः प्रतायन्ते तेऽमुष्मिन्नादित्ये सृप्ताः प्रतायन्ते सन्ततास्सृप्ताः । प्रतायन्तेसन्तताः सृप्ताः प्रविष्टाः । रश्मीनामुभयलिङ्गत्वादेता इतिच निर्देशः । शिष्टंस्पष्टम् । तद्यत्रैतत्सुप्तः समस्तः सम्प्रसन्नस्स्वप्नं न विजानाति आसु तदा नाडीषु सृप्तो भवति । तत् तस्मात् यत्र यदा समस्त उपसंहृतकरणमण्डलः अत एवं सम्प्रसन्नःबाह्यविषयसम्पर्कजनितकालुष्यशून्यः स्वप्नं न पश्यतीति । एतत्स्वप्नादर्शनं सुषुप्तिरिति यावत् । तदा आसु नाडीषु प्रविष्टो भवति पुरीतद्गतब्रह्मगमनाय नाडीषु प्रविष्टो भवति । नाड्यो वा द्विसप्ततितहस्राणि हृदयात्पुरीततमभिप्रतिष्ठन्ते । &amp;ldquo;आभिः प्रत्यवसृप्य पुरीतति शेत&amp;rsquo;&amp;rsquo; इतिश्रुत्यन्तरात् नाडीपुरीतद्ब्रह्मणां समुच्चयेन सुषुप्तिस्थानत्वस्य &amp;ldquo;तदभावोनाडीषु तच्छुतेरात्मनिच&amp;rsquo;&amp;rsquo; (ब्र.सू.3.2.7) इत्यत्र स्थितत्वात्तासामपि सुषुप्तिस्थानत्वं द्रष्टव्यम् । तन्न कश्चन पाप्मा स्पृशति ॥ सुषुप्तौ सतोऽपि कर्मणः फलजननसामर्थ्यं नास्तीत्यर्थः । तन्न कश्चन पाप्मा स्पृशतीत्यस्मिन्वाक्येऽनुष्ठानाशक्तिर्विवक्षितेति व्यासार्यवचनस्याप्ययमेवार्थः । तत्र हेतुमाह । तेजसा हि तदा सम्पन्नो भवति । &amp;ldquo;सता सोम्य तदा सम्पन्नो भवती&amp;rsquo;&amp;lsquo;ति श्रुतेः । तेजश्शब्दः प्रकाशगुणयोगाद्ब्रह्मपरः । ब्रह्मणि सम्पत्तिर्नामदेहेन्द्रियाधिष्ठातृत्वराहित्येन ब्रह्मण्यवस्थानम् । सम्पत्त्यधिकरणस्य करणत्वविवक्षया तृतीया निर्देशः । अथ यत्रैतदबलिमानं नीतो भवति ॥ अथ शब्दोऽर्थान्तरप्रस्तावार्थः । अबलस्य भावः अबलिमाऽबलत्वम् । विरोधिकृतदौर्बल्यं नीतो भवतीत्येतद्यत्र यदेत्यर्थः । तदा दौर्बल्यं प्राप्तवानित्यर्थः । तमभित आसीना आहुर्जानासि मां जानासि मामिति ॥ तादृश दृशा विशिष्टं परितो वर्तमाना बान्धवाः मां जानासि मां जानासि किमित्याहुः । यदा एतासु नाडीषु स्थित इत्यर्थः । स यावदस्माच्छरीरादनुत्क्रान्तो भवति तावज्जानाति । अथ यत्रैतच्छरीरादु त्क्रामत्यथैतैरेव रश्मिभिरूर्ध्वमाक्रमते ॥ स्पष्टोऽर्थः । (तद्यथ महापथा आतत उभौ ग्रामौ गच्छतीमं चामुं च एवमेवैता आदित्यस्य रश्मयः उभौ लोकौ गच्छन्तीमं चामुं च अमुष्मादादित्यात्प्रतायन्ते ता आसु नाडीषु सृप्ता आभ्यो नाडीभ्यः प्रतायन्ते अमुष्मिन्नादित्ये सृप्ता इतीति) । स आेमिति वा होद्वामीयते ॥ स विद्वान् &amp;ldquo;ऊँ तत्सदिति निर्देशो ब्रह्मणस्त्रिविधः स्मृतः&amp;rsquo;&amp;lsquo;तस्योदितिनामेति च प्रमाणप्रसिद्धं परमात्मनम आह कीर्तयति । कीर्तयन्नेव मीयते प्रमीयते च । मरणकाले तस्यभगवतो नामस्मरणं सम्भवति । यद्वा एतैरश्मिभिरुन्मीयते उन्नीयते । एको वा शब्दोऽवधारणार्थः ॥ स यावत् क्षिपेन्मनस्तावदादित्यं गच्छति ॥ मनोवेगेनैव गच्छतीत्यर्थः । न च यावत् क्षिपेन्मनस्तावदादित्यं गच्छतीति त्वरावचनेन रश्म्यनुसारिणः मार्गस्य मार्गान्तरवैलक्षण्य प्रतीतेर्मार्गभेदः शङ्क्यः । &amp;ldquo;अर्चिरादिना तत्प्रथितेः&amp;rsquo;&amp;rsquo; (ब्र.सू.4.3.1) इत्यधिकरणे नानाशाखासु तस्यैव मार्गस्य प्रथितेः प्रत्यभि ज्ञानादर्चिरादिरेक एव मार्गः । अतोऽर्चिरादिनैष मार्गेण विद्वान् गच्छतीति समर्थितत्वात् । स यावत् क्षिपेदिति त्वरावचनस्य काश्मीरापेक्षया मगधान् क्षिप्रं गच्छन्तीतिवत् गन्तव्यस्वर्गाद्यपेक्षयादित्यगमनस्य शैघ्र्येणाप्युपपत्तेर्न दोषः ॥ एतद्वै खलु लोकद्वारं विदुषां प्रपदनं निरोधोऽविदुषाम् ॥ विदुषां ब्रह्मलोकस्य प्रपदनं द्वारम् । प्रपद्यतेऽनेनेति प्रपदनं प्राप्तिसाधनम् । य आदित्यः अविदुषां च निरोधकः । अविद्वांसो हि सूर्यमण्डलभेदासामर्थ्यान्नगन्तुं शक्नुवन्तीत्यर्थः ॥ तदेष श्लोकः ॥ तस्मिन्विषयेएषवक्ष्यमाणश्लोकः प्रवर्ततेइत्यर्थः ॥ शतं चैका च हृदयस्य नाड्यः तासां मूर्द्धानमभिनिस्सृतैका । तयोर्ध्व मायन्नमृतत्वमेति विष्वङ्ङन्या उक्रमणे भवन्ति ॥ मूर्धन्यनाड्या गच्छन्मुक्तिं प्राप्नोति । विष्वग्गतय इतरनाड्यस्तूत्क्रमणमात्रे भवन्ति, नत्वमृतसाधनीभूतोर्ध्वगतावित्यर्थः । यद्वा विष्वगुत्क्रमणे अन्या उपयुज्यन्त इत्यर्थः । एवं दहरविद्यां समाप्य तदङ्गभूतां प्रत्यगात्मविद्यां प्रस्तौति ॥ य आत्मा अपहतपाप्मा विजरो विमृत्युर्विशोको(ऽ)विजिघथसोऽपिपासः सत्यकामः सत्यसङ्कल्पः सोऽन्वेष्टव्यः स विजिज्ञासितव्यः । स सर्वांश्च लोकानाप्नोति सर्वांश्चकामान् यस्तमात्मानमनुविद्य विजानातीति ह प्रजापतिरुवाच । अनुविद्येति वाक्यार्थज्ञानमुच्यते । विजानातीति ध्यानमिति लघुसिद्धान्ते भाषितम् ॥ तद्धोभये देवा असुरा अनुबुबुधिरे ॥ प्रजापतिवचनमैतिह्यरूपेण देवा असुरा उभयेऽपि श्रुतवन्त इत्यर्थः ॥ ते होचुर्हन्त तमात्मानमन्विच्छामो यमात्मानमन्विष्य सर्वांश्च लोकानाप्नोति सर्वांश्चकामानिति । तमन्विच्छामः श्रवणमननाभ्यामवगच्छाम इत्यर्थः ॥ इन्द्रो ह वै देवानमभिप्रवव्राज विरोचनोऽसुराणाम् । देवानां मध्ये इन्द्रश्चासुराणां मध्ये विरोचनश्च प्रजापतिसमीपं गन्तुं प्रस्थितौ । तौ हासंविदानावेव समित्पाणी प्रजापतिसमीप (सकाश) माजग्मतुः ॥ असंविदानौपरस्परासूयया परस्परसम्मन्त्रणमकुर्वन्तावित्यर्थः । शिष्टंस्पष्टम् । तौ ह द्वात्रिंशतँ वर्षाणि ब्रह्मचर्यमूषतुः ॥ द्वात्रिंशतं वर्षाणि शुश्रूषापरौ भूत्वा ब्रह्मचर्यं चेरतुः । तौ ह प्रजापतिरुवाच किमिच्छन्ताववास्तमिति ॥ किं प्रयोजनमुद्दिश्योषितवन्तावित्यर्थः ॥ तौ होचतुः य आत्मा अपहतपाप्मा विजरो विमृत्युर्विशोको(ऽ)विजिघत्सोऽपिपासः सत्यकामः सत्यसङ्कल्पः सो न्वेष्टव्यः सविजिज्ञासितव्यः । स सर्वांश्चलोकानाप्नोति सर्वांश्चकामान्यस्तमात्मानमनुविद्य विजानातीतिह भगवतो वचो वेदयन्तेतदिच्छन्ताववास्तमिति ॥ य आत्मेत्यादि । भगवतः पूज्यस्य तववचनमैतिह्यरूपेण वेदयन्ते जनाः तमिच्छन्ताऽवास्तां । तद्ज्ञानमिच्छन्तावावामुषितवन्तावित्यर्थः । अवास्तमिति पुरुषव्यत्ययश्छान्दसः ॥ तौ ह प्रजापतिरुवाच । य एषोऽक्षिणि पुरुषो दृश्यतेएष आत्मेति होवाच । एतदमृतमभयमेतद्ब्रह्मेति ॥ अत्र एषोऽक्षिणिपुरुषो दृश्यत इति नेहाक्षिपुरुषः परमात्मा । &amp;ldquo;एतं त्वेव तेभूयोऽनुव्याख्यास्यामीत्युपक्रम्य स्वप्नाद्यवस्थाविधानात् । नचेह जीवस्याक्षिणि स्थिति रुपदिश्यते । अपित्वक्षिविकाराज्जीवस्य स्थितिगती निश्चीयेते । अतोऽक्ष्णोर्जीवस्थितिगति सूचकत्वादक्षिणि दृश्यत इत्युक्तं । कर्मणः सामर्थ्यसूचकत्वाभिप्रायेणास्यास्मिन्कर्मणि सामर्थ्यं दृष्टमितिवत् । ततश्च गृहे स्थित्वा निर्गच्छन्पुरुषः यथा गृहादन्यः एवं शरीरे स्थितिगतिमानात्मा शरीरादन्य इत्युक्तं भवति । अमृतमिति निरतिशयसुखरूपत्वम् अभयमिति दुःखासम्भिन्नत्वं ब्रह्मेत्यसङ्कुचित ज्ञानतया ब्रह्मत्वं चोक्तमिति व्यासार्यैरुक्तम् ॥ अथ योऽयं भगवोऽप्सु परिख्यायते यश्चायमादर्शे कतम एष इति ॥ एवं प्रत्यगात्मनि प्रजापतिनोपदिष्टे छायापुरुष आत्मेत्युपदिष्ट इति भ्रान्त्या स्वग्रहीत छाया पुरुषात्मत्वदृढीकरणाया जलादर्शादिप्रतिबिम्बोप्यथि प्रतिबिम्बाभिन्नात्मैव उत तद्भिन्नो नात्मेत्यभिप्रायेण पप्रच्छतुरित्यर्थंः एवं ताभ्यां पृष्ठः तर्योभ्रान्तिमनिराकुर्वन्तेवाह । एष उ एवैषु सर्वेष्वन्तेषुपरिख्यायत इति होवाच ॥ यश्चक्षुषि दृश्यत्वेन मयोक्तः स आत्मा सर्वान्तरो जलादिष्वपि न भिद्यत इत्युत्तरं ददावित्यर्थः । शिष्यभ्रान्तिमनिराकृत्य तद्भ्रान्तिदृढीकरणायेत्थमुत्तरं ददत आचार्यस्यायमभिप्रायः । सुरा सुरेन्द्राविन्द्रविरोचनौ स्वात्मन्यध्यारोपितपाण्डित्यमहत्वातिशयौ । &amp;ldquo;तथैव जगति प्रसिद्धौ&amp;rsquo;&amp;lsquo;च तद्यदि युवां भ्रान्ताविति ब्रूयां तदा चित्तावसादात्पुनः प्रश्नग्रहणधारणेषु भग्नोत्साहौ स्याताम् । अतो यथाश्रुतप्रश्नमात्रस्योत्तरमिदानीं वक्तव्यम् । अनेन चोत्तरेण पूर्वोत्पन्न प्रतिबिम्बात्मभ्रमो दृढीभवति चेद्भवतु । दृढीभूतोऽपिभ्रमः उदशराव निरीक्षण नियोजनोपायेनापनेष्यत इति । अत एव तद्भ्रमापनयनार्थमेवोदशराव आत्मानमवेक्ष्य यदात्मनो न विजानीथस्तन्मे ब्रूतमिति उदशरावापेक्षणे तौ नियुयोज । अत्र व्यासार्यैरेतादृशाभिप्रायपरिकल्पनस्यातिक्लिष्टत्वाद्योऽयं भगवोऽप्सुपरिख्यायते यश्चायमादर्शे कतम एष इति एष उ एवैषु सर्वेष्वन्तेषु परिख्यायत इत्येतावानपि प्रश्न एव । प्रश्नमध्यगत इति शब्दः प्रश्नान्ते निवेशयितव्यः । इति होवाचेत्येतदुत्तरस्यास्यो दशराववाक्यस्य शेषभूतम् । उदशरावे आत्मानमवेक्ष्य यदात्मनो न विजानीथस्तन्मे ब्रूतमिति होवाचेत्युत्तरेणान्वयः । तत्र एक इतिशब्दःसमाप्तिद्योतकः अन्यस्तुप्रकारवचनः । अथवा कतम एष इतीत्यत्र इति शब्दोवक्ष्यमाणवचनः । अन्यस्तु प्रकारवचनः इत्येवं नेतिशब्दद्वयवैयर्थ्यमभि प्रेत्य प्रजापति हृदयानभिज्ञानाच्छाया पुरुष उपदिष्ट इति मत्वा पुनःपप्रच्छतुः । योऽयम्भगवोऽप्सुपरिख्यायत इत्यादिना सर्वेष्वन्तेषु नेत्रादिस्थानेषु परिख्यायते कतम एष इत्यर्थ इत्युक्तम् । चक्षुरादिप्रतिबिम्ब एवात्मेति दार्ढ्यार्थं पुनरपि पप्रच्छतुरिति भावः । जलादिस्थानेषु दृश्यते स नेत्रे दृश्यमान एष एव किमुतान्यः कतम एष इति व्यासार्याणामभिप्रायः ॥ उदशराव आत्मानमवेक्ष्य यदात्मनो न विजानीथः तन्मे प्रब्रूतमिति ॥ उदकपूर्णे शरावे आत्मानं दृष्ट्वा आत्मसम्बन्धिनमनुपपन्नतया भासमानं सम्यगनवगतमंशं युवां वदतमित्युक्तवान् ॥ तौ होदशरावे अवेक्षाञ्चक्राते । तौह प्रतिबिम्बमवलोकितवन्तौ । अवलोक्यापि दोषास्फुरणात्तूष्णीमुषितवन्तौ । तयोरनुपपत्तिस्फूर्तिं ज्ञात्वा किम्पश्यथइतिस्वयमेवप्रजापतिरुवाचेत्याह । तौ ह प्रजापतिरुवाच किम्पश्यथेइति । तौ होचतुः । सर्वमेवेदमावां भगव आत्मानं पश्याव आलोमभ्य आनखेभ्यःप्रतिरूपमिति ॥ इदं प्रतिरूपमात्मानं पश्याव इति प्रतिबिम्बात्मभ्रममेवोद्धाटितवन्तौ ॥ तौ ह प्रजापतिरुवाच साध्वलङ्कृतौ सुवसनौ परिष्कृतौ भूत्वा उदशरावेऽवेक्षेथामिति । तौ ह साध्वलङ्कृतौ सुवसनौ परिष्कृतौ भूत्वोदशरावे अवेक्षां चक्राते । तौ ह प्रजापतिरुवाच । किं पश्यथे इति । तौ हो चतुः । यथैवेदमावां भगवः साध्वलङ्कृतौ सुवसनौ परिष्कृतौ स्व एवमेवेमौ भगवः साध्वलङ्कृतौ सुवसनौ परिष्कृताविति ॥ आवां साध्वलङ्कृतौ सुवसनौ परिष्कृतौ स्वः भवाव इतीदं यथैव तथैव इमावपि प्रतिबिम्बौ साध्वलङ्कारादियुक्ताविति प्रत्यूचतुरित्यर्थः । अत्रोदशरावावेक्षणालङ्कृत देहप्रतिबिम्ब निरीक्षणयोर्नियुञ्जानस्य प्रजापतेरययमभिसन्धिः । आगमापायशाला द्वात्रिंशद्वर्षब्रह्मचर्यदीर्घी भूतकेशनखवस्त्रा लङ्कारादिलक्षणदोषगुणयुक्त व्यवस्थितदेहानुकारिदोषगुणवत्त्वाद्देह वत्तत्प्रतिबिम्बोप्यनात्मा निरतिशय सुखत्वदुःखासाम्भिन्नत्वलक्षणामृतत्वाभयत्वशून्य इति जानीयातामिति । एवं द्विविधनियोजनेऽप्यप्रक्षीणकल्मषतया दोषादर्शनेन प्रतिबिम्बात्म भ्रमोऽनापनीतः । ततःप्रजापतिर्भ्रान्तिनिवारणार्थं मया कृतस्य द्विविधप्रतिबिम्बदर्शनस्याभि प्रायमिमावप्रक्षीणकल्मषत्वान्नावगच्छतः । प्रत्यक्षं च युवां भ्रान्ताविति वक्तुमप्यनर्हौ । तदिदानीमेतदीय हृदयानुरोधेन प्रतिबिम्बमेव निर्दिश्य सर्वान्तरं परमात्मानं मनसि निधाय एषआत्मेत्युपदेशेन तयोराकाङ्क्षां निवर्तयिष्यामि । कालेन कल्मषे प्रक्षीणे मद्वचनसन्दर्भस्यसर्वस्याप्यभिप्रायं स्वयमेवावगमिष्यतः । विचिकित्समानौ वा मत्समीपमागमिष्यत इति मत्वा । एष आत्मेति होवाच । एतदमृतमभयमेतद्ब्रह्मेति ॥ स्पष्टोऽर्थः ॥ तौ ह शान्तहृदयौ प्रवव्रजतुः ॥ शान्तहृदयौ निवृत्ताकाङ्क्षावित्यर्थः । तौ हान्वीक्ष्य प्रजापतिरुवाच ॥ एवं प्रतिनिवृत्तयोः प्रजापतिर्भ्रान्तिगृहीतार्थश्रद्धयेमौ विनष्टौ मा भूतामिदमपि मद्वचनं य आत्मेति पूर्ववचनवत्कर्णाकर्णिकया गिरा श्रृणुतामित्यभिप्रेत्योवाचेत्यर्थः ॥ अनुपलभ्यात्मानमननुविद्य व्रजतो यतर एतदुपनिषदो भविष्यन्ति देवा वा असुरा वा ते परा भविष्यन्तीति ॥ एताविन्द्रविरोचनावात्मस्वरूपं श्रवणमननाभ्यामज्ञात्वा गच्छतः यतरे ये देवा वा असुरा वा एतदुपनिषदो भविष्यन्ति । उपनिषच्छब्द उपदेशपरः । अनयोरुपदेशाद्भ्रान्तिगृहीतार्थ विषयकनिश्चयायेहि भविष्यन्ति ते पराभविष्यन्ति । नित्य संसारिणो भविष्यन्तीत्यर्थः ॥ स ह शान्तहृदय एव विरोचनोऽसुरानाः (न्) जगाम तेभ्यो हैतामुपनिषदं प्रोवाच ॥ विरोचनस्तुप्राजापत्यस्य द्विविधदेहच्छायादर्शन नियोगस्य देहानुकारित्वाच्छायाया देह एवात्मेति सूचने तात्पर्यम् । अलङ्कृतदेहच्छायां निर्दिश्यैष आत्मेत्युपदेशस्य नीलानीलयोरादर्शे दृश्यमानयोर्वाससोर्यन्नीलं तन्महार्घमिति वचनस्य च्छायानिमित्ते वाससीवालङ्कृत देहेतात्पर्यमिति मन्वानो देह एवात्मालङ्कारादिभिः परिचरणीय इति निश्चित्य राज्यं प्राप्यासुरेभ्यस्तथैवोपादिशदित्यर्थः । आत्मैवेह महय्य आत्मा परिचर्य आत्मानमेवेह महयन्नात्मानं परिचरन्नुभौ लोकाववाप्नोतीमं चामुञ्चेति ॥ आत्मैव देह एव महय्यः पूज्य इत्यर्थः । उभौ लोकाविति सर्वलोकसुखानुभवोऽपि शरीरगत एवेति भावः । स सम्प्रदायोऽद्याप्यनुवर्तत इत्याह ॥ तस्मादप्यद्येहाददानमश्रद्दधानमयजमानमाहुः आसुरो बतेति असुराणाँ ह्येषोपनिषत् ॥ यस्मादसुरेभ्य इयमुपनिषत् प्रवृत्ता तस्माद्यागदानश्रद्धावैघुर्य हेतुभूतनास्तिक्य बुद्धिरसुराणामेव हि । अत एतादृशं पुरुषं जना असुरमाहुः ॥ प्रेतस्य शरीरं भिक्षया वसनेनालङ्कारेणेति संस्कुर्वन्ति एतेन ह्यमुं लोकं जेष्यन्तो मन्यन्ते ॥ यत एव देहस्यैवात्मतया परिचरणीयत्वम् अत एव प्रेतस्य मृतस्य शरीरं भिक्षित्वा वस्त्रालङ्कारादिभिः पूजयन्ति । कुणपसंस्कारेणैव परलोकजयं मन्यमाना इत्यर्थः । ततः प्रतिबिम्बस्य बिम्बदोषानुविधायित्वदोष दर्शनेन प्रत्यागताय पुनरपि द्वात्रिंशद्वर्षाण्युषितवते मघवते । य एष स्वप्ने महीयमानश्चरति एष आत्मेति होवाचेति ॥ स्वप्नावस्थस्य जीवस्योपदेशः । अनन्तरम् । घ्नन्तित्वेवैनं विच्छादयन्तीवा प्रियवेत्तेव भवत्यपि रोदितीव नाहमत्र भोग्यं पश्यामीति ॥ हन्यमानत्वद्राव्यमाणत्व बन्धुमरणाद्यप्रियद्रष्टृत्वादिदोषदर्शनेन प्रतिनिवृत्ताय द्वात्रिंशर्द्वाण्युषितवते ॥ तद्यत्रैतत्सुप्तः समस्तः सम्प्रसन्नः स्वप्नं न विजानात्येष आत्मेति होवाच इति ॥ सुषुप्त्यवस्थजीवस्योपदेशः ॥ नाहखल्वयमेवँ सम्प्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति नाहमत्र भोग्यं पश्यामीति ॥ सुषुप्तौ स्वपरज्ञानशून्यतया मरणतुल्यतादोषं दृष्ट्वा प्रतिनिवृत्ता य पञ्चवर्षाण्युषितवते उपदेशयोग्याय जाग्रत्स्वप्नसुषुप्त्यवस्थात्रयातीतं मुक्तात्मस्वरूपमाह ॥ मघवन्मर्त्यं वा इदँ शरीरमात्तं मृत्युना तदस्यामृतस्या शरीर स्यात्मनोऽधिष्ठानम् ॥ हे मघवन् इदं शरीरमेव हि मरणधर्मि न केवलं मरणधर्मित्वमात्रम् । अपि तु तद्व््याप्तं च । सततविनाशशीलमितियावत् । इदं च शरीरे हेयत्वानुसन्धानार्थमुक्तम् । एवं भूतं तदिदं शरीरङ्कर्मकृतशरीरं कर्मकृतशरीरराहित्यलक्षणामृतत्वस्वरूपस्यात्मनो भोगाधिष्ठानम् । कर्मवशेन जीवेन भोगार्थं परिगृहीतमित्यर्थः । ततश्चाशरीरत्वमेव स्वरूपम् । सैवामृतत्वलक्षणामुक्तिः । सशरीरत्वमेव तदभाव इत्युक्तं भवति ॥ ननु पुरुषार्थस्य हि मुक्तिरूपत्वं वक्तव्यम् । नह्यशरीरत्वं पुरुषार्थः अपि तु दुःखाभावः । ततश्च तस्यैवामृतत्वरूपत्वमुचितं नत्वशरीरत्वस्येत्यत्राह । न ह वै सशरीरस्य सतः प्रियाप्रिययोरपहतिरस्ति ॥ कर्मारब्धशरीरयोगिनः तदनुगुण सुखदुःखयोगस्यावश्यम्भावित्वात्कर्मारब्ध देहसम्बन्धाभावस्य पुरुषार्थतया मुक्तिरूपत्वमुपपद्यत इति भावः । व्यतिरेकं दर्शयति ॥ अशरीरं वा व सन्तं न प्रियाप्रिये स्पृशतः ॥ वावशब्दः प्रसिद्धाववधारणे वा । ततश्चावस्थात्रयराहित्यलक्षणस्वरूपमेव मुक्तिरित्यर्थः । शिष्टंस्पष्टम् ॥ अशरीरो वायुः ॥ शिरः पाण्यादिलक्षणशरीरशून्यो वायुरित्यर्थः ॥ अभ्रं विद्युत्स्तनयित्नुरशरीराण्येतानि ॥ अभ्रादीनि चाशरीराणीत्यर्थः । अब्भ्रं भूत्वा मेघो भवतीत्यादिवत् । अब्भ्रस्तनयित्न्वोरवस्थाभेदेन भेदो द्रष्टव्यः । अशरीराणां च प्रियाप्रियानन्वयो दृष्ट इति भावः ॥ तद्यथैतान्यमुष्मादाकाशात्समुत्थाय परं ज्योतिरुपसम्पद्य स्वेन रूपेणाभिनिष्पद्यन्ते । एवमेवैषसम्प्रसादोऽस्माच्छरीरात्समुत्थाय परञ्ज्योतिरुप सम्पद्य स्वेनरूपेणाभिनिष्पद्यते ॥ अत्र व्यासार्यैस्तु वाय्वादीनामाकाशात्समुत्थानं नाम स्वकार्यकरणायोर्ध्वदेशे अभिवृद्धिः । परशब्दो वाय्वादीनां कारणावस्थावाची । ज्योतिश्शब्दःः स्वकारणानां कार्योत्पादनद्वारेण तदभिव्यक्तिहेतुतया प्रयुक्तः । वाय्वादीमनिच कारणद्रव्यमुपगत्य कार्यावस्थां हित्वा कारणसदृशेन रूपेण विशिष्टानि भवन्ति । वायुर्हि आवहप्रवहादिरूपेण सप्तविधत्वं हित्वा वायुत्व मात्रेणावतिष्ठते । विद्युच्च विद्युत्त्वं हित्वा तेजस्त्वेन अभ्रस्तनयित्नू चाभ्रत्वादिप्रहाणेनस्वकारणरूपेण । एवं जीवोऽपि मार्गविशेषेण देशविशेषविशिष्टं परं ब्रह्म प्राप्य संसार्यवस्थाप्रहाणेन परमात्मतुल्यरूपेणाविर्भवतीत्यर्थः । एवं सत्येव दृष्टान्ते दार्ष्टान्तिकवाक्यसामञ्जस्यं भवतीति वर्णितम् । स उत्तमः पुरुषः स तत्र पर्येति ॥ स उपसम्पदनीय उत्तमः पुरुष इत्यर्थः । उत्तमः पुरुषस्त्वन्य इति भगवत एवोत्तम पुरुषत्वेनोपसम्पदनकर्त्तर्युत्तमपुरुषत्वस्य बाधितत्वात् । स तत्र पर्येतीत्युत्तरवाक्यस्वारस्य भङ्गप्रसङ्गाच्च । स उपसम्पत्ता परमात्मनि पर्येति तं परितोनुभवति । यद्वानुसञ्चरति &amp;ldquo;कामरूप्यनुसञ्चरन् यत्र यत्र धाता गच्छति&amp;rsquo;&amp;rsquo; इति श्रुत्यन्तरात् ॥ जक्षत् क्रीडन् रममाणः स्त्रीभिर्वा यानैर्वा ज्ञातिभिर्वा ॥ यथेष्टं भोगानवाप्नोतीत्यर्थः ॥ नोपजनं स्मरन्निदँ शरीरम् ॥ स्त्रीपुंसयोरन्योन्योपगमेन जातमित्युपजनत्वं शरीरस्य । तेन चापुरुषार्थत्वमुच्यते । अथवोपजनं जनानां बन्धुजनानां समीपे शयितं कुणपमित्यर्थः । यद्यपि मुक्तस्स सर्वज्ञत्वात् त्यक्तमपि शरीरमनुभवत्येव । तथाप्यब्रह्मात्मकतया दुःखस्वरूपत्वेनानुभूतं शरीरं तत्र मुक्तदशायां तथा नानुभवतीत्यर्थः । आत्मनोऽशरीरस्वभावत्वे प्राक्छरीरसम्बन्धः किन्निबन्धन इत्यत्राह ॥ स यथा प्रयोग्य आचरणे युक्त एवमेवायमस्मिच्छरीरे प्राणो युक्तः ॥ यथा आचरणे शकटे प्रयोग्यो युग्यः अश्वो बलीवर्दो वा पाशेन युक्तो भवति एवमेवायं प्राणसहचारी प्रत्यगात्मा संसारदशायां कर्मपाशवशेन युक्तो भवति । अनेन युग्यशकटदृष्टान्तेन देहात्मनोर्व्यतिरेको दृढीकृतो भवति ॥ अथ यत्रैतदाकाशमनुविषण्णं चक्षुः स चाक्षुषः पुरुषो दर्शनाय चक्षुः ॥ आकाशं प्रकाशमानालोकादि अथवा प्रकाश्यमानत्वाद्वा आकाशंरूपम् । ततश्चायमर्थः । यत्र यस्मिन्नुपकरणत्वेनानुविषण्णं निबद्धं चक्षुः आकाशमालोकं रूपं वा प्रकाशयतीति शेषः । यद्वा आकाशं रूपादिप्रकाशकं चक्षुरित्यर्थः । स चाक्षुषः चक्षुरुपकरणकः पुरुष आत्मेत्यर्थः । चक्षुरुपकरणकमुद्दिश्य पुरुषशब्देनात्मत्वं विधीयते । चक्षुस्तुदर्शनकरणमात्रम् । ततश्चक्षुरादीनां रूपादीनामात्मनश्च करणत्वज्ञेयत्वज्ञातृत्वप्रदर्शनमुखेन शरीरें द्रियेभ्यो व्यतिरेक उपपादितो भवति ॥ अथ यो वेदेदं जिघ्राणीति स आत्मा गन्धाय घ्राणम् ॥ गन्धग्रहणकरणं घ्राणम् । ज्ञातात्वात्मेत्यर्थः । अनेन घ्राणेन्द्रियव्यतिरेकयुक्तो भवति ॥ अथ योवेदेदमभिव्याहराणीति स आत्मा । अभिव्याहाराय वाक् । अथ यो वेदेदं श्रृणवानीति स आत्मा । श्रवणाय श्रोत्रम् । अथ यो वेदेदं मन्वानीति स आत्मा । मनोऽस्य दिव्यञ्चक्षुः । स वा एष एतेन दिव्येन चक्षुषा मनसैतान्कामान्पश्यन् रमते य एते ब्रह्मलोके ॥ विधूतकर्मनिमित्तशरीरेन्द्रियः पुरुषः मनश्शब्दाभिहितेन दिव्येन स्वाभाविकेन ज्ञानेन सर्वान्कामाननुभवन्मोदत इत्यर्थः । शिष्टं स्पष्टम् ॥ तं वा एतं देवा आत्मानमुपासते तेषां सर्वे च लोका आत्ताः सर्वे च कामाः ॥ एतादृशात्मस्वरूपस्य मघवते उपदिष्टत्वाद्देवाः सर्वे मघवत एतमात्मानमुपश्रुत्य तमेवोपासते । अतस्तेषां सर्वलोकसर्वकामावाप्त्युपलक्षितब्रह्मानुभवो भवति । असुराणां तु न तथेति भावः । अद्यत्वेऽपि तमुपासीनानां तत्प्राप्तिर्भवतीत्याह ॥ सर्वांश्च लोकानाप्नोति सर्वांश्च कामान्यस्तमात्मानमनुविद्य विजानाति ॥ अद्यत्वेऽपि मनुष्याणामपि तमात्मानमुपासीनानां सर्वलोकसर्वकामावाप्तिर्भवतीत्यर्थः । अत्र किं प्रमाणमित्यत्राह ॥ इति ह प्रजापतिरुवाचेति ॥ द्विरुक्तिर्विद्यासमाप्त्यर्था । अत्र प्रत्यगात्मविद्याया ब्रह्मविद्याङ्गत्वेनाङ्गीभूतब्रह्मविद्या फलमेव तदङ्गप्रत्यगात्मविद्यायास्तुत्यर्थं निर्दिश्यत इति द्रष्टव्यम् । उक्तं च भगवताभाष्यकृता प्रजापतिवाक्ये मुक्तात्मस्वरूपयाथात्म्यविज्ञानंहरविद्योप योगितयोक्तं ब्रह्मप्रेप्सोर्हि जीवात्मनः स्वस्वरूपं च ज्ञातव्यमेव स्वयमपि कल्याण गुण एव सन्ननवधिकातिशया सङ्ख्येयकल्याण गुणगणं परम्ब्रह्मानुभविष्यतीति ब्रह्मोपासनफलान्तर्गतत्वात् । सर्वांश्लोकानाप्नोति सर्वांश्च कामानिति प्रजापति वाक्ये कीर्त्यमानं फलं दहरविद्याफलमेवेति । ननु प्रजापतिविद्याया दहर विद्याङ्गत्वे दहरब्रह्मविद्याधिकृतायैवोपदेष्टव्यास्यात् । उपकोसलविद्याङ्गभूताग्निविद्यावत्-प्रकृते च ब्रह्मविद्याविधुरायेन्द्रायोपदिश्यमानायाः प्रत्यगात्म विषयकप्रजापतिविद्यायाः कथं विद्यान्तरशेषत्वमिति चेन्न । प्रजापतिवाक्यस्यैष सम्प्रसाद इति दहरविद्यावाक्यान्तर्गत सम्प्रसादशब्दार्थशोधनार्थं प्रवृत्ततया तदेकवाक्यत्वेन तादर्थ्ये सिद्धेइन्द्रस्यापि पश्चाद्दहर विद्योपदिष्टेत्येवावगन्तव्यत्वेनादोषात् ॥ ननु प्रजापतिविद्यायाः प्रकरणाद्दहरविद्याशेषत्वे सर्व ब्रह्मविद्याशेषत्वं न स्यात् । विद्यान्तरशेषत्वे प्रमाणाभावात् । नचेष्टापत्तिः । &amp;ldquo;आत्मेतितूपा गच्छन्ति ग्राहयन्ति च&amp;rsquo;&amp;rsquo; (ब्र.सू.4.1.3.)प्रजापतिवाक्योदितापहत पाप्मत्वादिलक्षणःसांसारिकरूपव्यतिरेक एवानुसन्धेयः । तथोपासने सत्येव तत्क्रतुन्यायेन तादृशात्मस्वरूपरूपफलप्राप्तेर्भावादित्यादिना &amp;ldquo;व्यतिरेकस्तद्भाव भावित्वान्नतूपलब्धिवत्&amp;rsquo;&amp;rsquo; (ब्र.सू.3.3.54) इतिसूत्रेण सिद्धान्तितत्वा दिति चेन्न ॥ यथाविद्या विशेषप्रकरणश्रुतानांसत्यत्वज्ञानत्वादिस्वरूपनिरूपकधर्माणाम्&amp;quot;आनन्दादयःप्रधानस्य&amp;rsquo;&amp;rsquo; (ब्र.सू.3.3.19) इत्यधिकरणोक्तन्यायेन सर्वब्रह्मविद्यापेक्षित ब्रह्मस्वरूपप्रतीत्युपयोगितया सामर्थ्यरूपाल्लिङ्गात्प्रकरणभङ्गेन दहरविद्याङ्गत्वेऽपि सर्वब्रह्मविद्यासाधारण्यमाश्रीयते । यथा वा &amp;ldquo;तमेतं वेदानुवचनेन ब्राह्मणा विविदिषन्ति&amp;rsquo;&amp;rsquo; इति विद्याविशेषप्रकरणश्रुतानां वेदानुवचनादीनां सर्वविद्यापेक्षितचित्तनैर्मल्योपयोगित्व लक्षणसामर्थ्यरूपलिङ्गवशेन सर्वविद्यासाधारण्यमवमिहापि ब्रह्मप्राप्तिपूर्वकापहतपाप्मत्वादि गुणाष्टकविशिष्टस्वात्माविर्भालक्षणमोक्षरूपफलस्य तत्क्रतुन्यायेन तादृशस्वात्मोपासनसाध्यत्वेन प्रजापतिवाक्योदितप्रत्यगात्मविद्यायाः सर्वविद्यापेक्षितत्वात् ॥ प्रजापतेः सभांवेश्मप्रपद्ये ॥ प्रजापतेः परमात्मनः सभास्थानं वेश्म प्रपद्ये । प्रभुविमितं हिरण्मयमिति दहरविद्यायां न्निर्दिष्टं वेश्म प्रपद्य इत्यर्थः । न चात्र प्रजापतिशब्दः कार्यभूतहिरण्यगर्भविषयः । &amp;ldquo;नच कार्ये प्रत्यभिसन्धिः&amp;rsquo;&amp;rsquo; (ब्र.सू.4.3.14) इति सूत्रकृतैव निरस्तत्वात् । भाष्यकृता च नच कार्ये प्रत्यभिसन्धिः कार्ये हिरण्यगर्भे । अपि तु परस्मिन्नेब ब्रह्मणि यशोऽहं भवामि ब्राह्ममानामिति तस्याभिसन्धातुः सर्वाविद्याविमोकपूर्वकसर्वात्मभावाभिसन्धानात् । अश्व इव रोमाणि विधूय पापं चन्द्र इवराहोर्मुखात्प्रमुच्य धूत्वा शरीरमकृतं कृतात्माब्रह्मलोकमभि सम्भवामीत्यभिसम्भाव्य ब्रह्मलोकस्याकृतत्वश्रवणात् । सर्वबन्धविनिर्मोकस्य च साक्षाच्छ्रवणा दिति भाषितम् ॥ यशोऽहम्भवामि ब्राह्मणानाम् । यशो राज्ञाम् । यशो विशाम् ॥ अत्र यशश्शब्देन तत्साधनमात्मोच्यते । ब्राह्मामादीनामात्मास्मीत्यर्थः । अत्राहमिति शब्दः स्वान्तर्यामिपरमात्मपरः ॥ तद्धैतद्ब्रह्मा प्रजापतय उवाच॥ इत्यादिएतद्ब्रह्मज्ञानम् । ब्रह्मा हिरण्यगर्भः । प्रजापतये काश्यपाय । शिष्टं स्वष्टम् । विद्याङ्ग भूततया कर्मानुष्ठातव्यमित्येतत्प्रस्तौति ॥ आचार्यकुलाद्वेदमधीत्य यथाविधानं गुरोः कर्मातिशेषेण ॥ यथाविधानं विधिमनतिक्रम्य गुरोः कर्मातिशेषेण कर्माविशिष्टकालेन गुरुशुश्रूषानवरुद्धेन कालेनाधीत्येति योजना । &amp;ldquo;व्यासार्यैस्तु पुरुषार्थाधिकरणे&amp;rsquo;&amp;rsquo; (ब्र.सू.3.4.1) अतिशेषेण निःशेषमित्यर्थ इति व्याख्यातम् । तेषामयमाशयः । ब्रह्मचारीवेदमधीत्योपायनान्याहृत्यगुर्वनु ज्ञातो दारान्कुर्वीत । विद्यान्ते गुरुरर्थे निमन्त्र्यस्ततः कृतानुज्ञानस्य वा स्नानमित्यादिस्मृत्यनु सारादाचार्याय प्रियं धनमाहृत्य प्रजातन्तुं मा व्यवच्छेत्सीरित्यादिश्रुत्यनुसाराच्च गुरोर्यथा विधानमाचार्यस्य नियमनमनतिलङ्घ्य कर्तव्यं कर्मातिशेषेण । अतिमर्यादमित्यादावतेर्मर्यादा भावे वृत्तेर्दर्शनादतिरर्थाभावे वर्तते । ततश्चातिशेषेणाभिसमावृत्त्य निर्वर्त्येत्येवान्वयः । नत्वतिशेषेणेत्यस्याधीत्येति पूर्वेणान्वयः । तस्य व्यवहितत्वान्निराकाङ्क्षत्वाच्च । न च गुरोः कर्मशेषेण जपेदिति गौतमस्मृत्यैकरूप्यात् कर्मातिशेषशब्दस्यापि कर्मातिशिष्टकालपरत्वं वक्तव्यमिति वाच्यम् । शेषातिशेषशब्दयोर्भिन्नार्थत्वेन तत्प्रत्यभिज्ञाभावादिति ॥ अभिसमावृत्य कुटुम्बे शुचौ देशे स्वाध्यायमधीयानः । अभिसमावृत्त्य समावर्तनं कृत्वा गुरुकुलान्निवृत्येत्यर्थः । न्यायतो दारानाहृत्य कुटुम्बे स्थित्वा गार्हस्थ्यविहिते कर्मणि निष्ठित इत्यर्थः । शुचौ देशे स्वाध्यायमधीयानः । स्वाध्यायमिति नित्यकर्मणामप्युपलक्षणम् ॥ धार्मिकान्विदधत् ॥ पुत्रशिष्यादीन्धर्मे नियुञ्जानः ॥ आत्मनि सर्वेन्द्रियाणि सम्प्रतिष्ठाप्याहिंसन्सर्वभूतान्यन्यत्र तीर्थेभ्यः ॥ अनात्मविषयेभ्यः इन्द्रियाणि निगृह्य शास्त्रीयहिंसाव्यतिरिक्तां हिंसामकुर्वाण इत्यर्थः ॥ स खल्वेवं वर्तयन्यावदायुषं ब्रह्मलोकमभिसम्पद्यते । न च पुनरावर्तते न च पुनरावर्तते ॥ स्पष्टोऽर्थः ॥&lt;/li&gt;&#xA;&lt;/ol&gt;</description>
    </item>
    <item>
      <title>22 मध्वधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/22_madhvadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/22_madhvadhikaraNam/</guid>
      <description>&lt;ol start=&#34;21&#34;&gt;&#xA;&lt;li&gt;मध्वधिकरणम्मध्वादिष्सम्भवादनधिकारञ्जैमिनिः (ब्र.सू.1.3.30)छान्दोग्ये तृतीयाध्यायारम्भे मधुविद्या प्रस्तूयते ॥ असौ वा आदित्यो देवमधु ॥ वस्वादीनां देवानामामोदहेतुत्वान्मधु । अत्र मधुत्वदृष्टिः कर्तव्येत्यर्थः । मधुत्वोपयोगिनीं दृष्टिं सम्पादयति ॥ तस्य द्यौरेव तिरश्चीनवँशः ॥ तस्यऽऽदित्याख्यमधुनो द्युलोक एवाधारभूतस्तिर्यक्प्रसारितो वंशः ॥ अन्तरिक्षमपूपः ॥ अन्तरिक्षं मध्वपूपः । मध्वाश्रयापूपो हि तिरश्चीनवंशलग्नः सन् लम्बते एवमन्तरिक्षमपि द्युलोकलग्नं लम्बत इव भातीत्यतोमध्वपूपत्वम् ॥ मरीचयः पुत्राः ॥ मरीचिशब्देन मरीचिस्थास्सवित्राकृष्टा भौम्य आप उच्यते । ता पुत्रा इव पुत्राः भ्रमरबीजभूता मध्वपूपच्छिद्रस्थाः सूक्ष्मकीटा इत्यर्थः ॥ तस्यादित्यस्य ये प्राञ्चो रश्मयः ॥ तस्य ये प्राञ्चो रश्मयः ॥ त एवास्य प्राच्यो मधुनाड्यः ॥ ता एव प्राग्दिगवच्छिन्नमधुनाड्यो मधुच्छिद्राणि ॥ ऋुच एव मधुकृतः ॥ ऋुङ्मन्त्रा एव भ्रमराः ॥ ऋुग्वेद एव पुष्पम् ॥ ऋुग्वेदविहितं कर्मपुष्पस्थानीयम् ॥ ता अमृता आपः ॥ ताः कर्मणि प्रयुक्ताः सोमाज्यपयोरूपा आपः । अग्नौ प्रक्षिप्ताः पाकादिभिर्निर्वृत्ता अमृताः अत्यन्तरसवत्यो भवन्ति ॥ ता वा एता ऋुच एतमृग्वेदमभ्यतपन् ॥ ता वा एता ऋुचः भ्रमरस्थानीयाः पुष्पेभ्यो रसमाददाना भ्रमरा इवैतदृग्वेद विहितं कर्मपुष्पस्थानीयमभ्यतपन् अभितापं कृतवत्य इव ॥ तस्याभितप्तस्य यशस्तेज इन्द्रियं वीर्यमन्नाद्यं रसोऽजायत ॥ यशस्तेज इन्द्रियवीर्यान्नाद्यलक्षणो रसोऽजायतेत्यर्थः । ऋुग्भिर्मत्रैः स्तोत्रशस्त्राद्यङ्गभावमुपगतैः क्रियमाणं कर्म मधुनिर्वर्तकं सोमाज्यादिरसं मुञ्चति पुष्पमिव भ्रमरैराचूष्यमाणम् । तेन च यशस्तेज इन्द्रियवीर्यादिलक्षणं फलमुत्पन्नं भवति ॥ तद्व्यक्षरत् ॥ तद्यश आदिलक्षणं फलं विशेषेणागमत् ॥ तदादित्यमभितोऽश्रयत् ॥ गत्वा चादित्यमभितः श्रितवदित्यर्थः ॥ तद्वा एतद्यदेतदादित्यस्य रोहितँ रूपम् ॥ आदित्ये प्रत्यक्षतः परिदृश्यमानं यद्रूपं तत्कर्म निर्वर्त्त्य यशस्तेज आदि लक्षण फलरूपमित्यर्थः । रोहिते रूपे तद्बुद्धिः कर्तव्येति यावत् ॥ अथ येऽस्य दक्षिणारश्मयस्ता एवास्य दक्षिणामधुनाड्यः । यजूंष्येव मधुकृतो यजुर्वेद एवपुष्पं ता अमृता आपः । तानि वा एतानि यजूंष्येतंयजुर्वेदमभ्यतपन् । तस्याभितप्तस्यय शस्तेज इन्द्रियं वीर्यमन्नाद्यं रसो जायत । तद्व्यक्षरत्तदादित्यमभितोऽश्रयत्तद्वा एतद्यदेतदादित्यस्य शुक्लँ रूपम् । अथ येऽस्य प्रत्यञ्चो रश्मयः ता एवास्य प्रतीच्यो मधुनाड्यःसामान्येव मधुकृतःसामवेद एव पुष्पं ता अमृता आपःतानि वा एतानि सामान्येतँ सामवेदमभ्यतपन् । तस्याभितप्तस्य यशस्तेज इन्द्रियं वीर्यमन्नाद्यं रसो जायत् । तद्यक्षरत्तदादित्य मभितोऽश्रयत्तद्वा एतद्यदेतदादित्यस्यकृष्णंरूपम् । अथ येऽस्योदञ्चोरश्मयः ताएवास्योदीच्यो मधुनाड्यः । अथर्वाङ्गिरसएवमधुकृतः ॥ अथर्वणाङ्गिरसा च दृष्टा अथर्वाङ्गिरसः ॥ इतिहासपुराणं पुष्पम् ॥ इतिहासपुराणविहितकर्मस्वथर्वाङ्गिरसां विनियोगादृग्वेदादिवत् पुष्पत्वोक्तिरिति द्रष्टव्यम् ॥ ता अमृता आपस्ते वा एतेऽथर्वाङ्गिरस एतदितिहासपुराणमभ्यतपन् । तस्याभितप्तस्य यशस्तेज इन्द्रियं वीर्यमन्नाद्यँ रसोऽजायत । तद्व्यक्षरत्तदादित्य मभितोऽश्रयत् तद्वा एतद्यदेतदादित्यस्य परं (रः) कृष्णं रूपम् ॥ अतिशयितं कृष्णंरूपमित्यर्थः ॥ अथ येस्योर्ध्वारश्मयस्ता एवास्योर्ध्वा मधुनाड्यो गुह्या एवदेशामधुकृतः ॥ ब्रह्मविषयकोपनिषद्रहस्योपदेशा इत्यर्थः ॥ ब्रह्मैव पुष्पं ता अमृता आपः । ते वा एते गुह्या आदेशाः एतद्ब्र्रह्माभ्यतपन् । तस्याभितप्तस्य यशस्तेज इन्द्रियं वीर्यमन्नाद्यँ रसोऽजायत । तद्व्यक्षरत्तदा दित्यमभितोऽश्रयत्द्वा एतद्यदेतदादित्यस्य मध्ये क्षोभत इव ॥ समाहितदृष्टिभिर्वीक्ष्यमाणं मध्ये चलतीव स्फुरतीत्यर्थः ॥ ते वा एते रसानाँ रसा वेदा हि रसा स्तेषामेते रसास्तानि वा एतान्यमृताना ममृतानि वेदा ह्यमृतास्तेषामेतान्यमृतानि ॥ लोकसारभूतर्ग्वेदादिप्रतिपाद्यकर्मनिष्पाद्यत्वात् रोहितादिरूपाणामतिरसत्वम् । तथा वेदेभ्योऽपीष्टतत्साध्य (धन) प्रतिपादकतया भोग्यभूततयाऽमृतेभ्यो रोहितादिरूपाणन्तत्प्रतिपाद्यकर्मनिष्पाद्यानामतिभोग्यत्वादमृतादप्यमृतत्वमित्यर्थः । अयमत्रनिर्गलितोऽर्थः । प्रागाद्यूर्ध्वदेशान्तःस्थितरश्मिनाडीतस्तत्तद्वेदोक्तकर्मकुसुमेभ्यस्तत्तद्वैदिकमन्त्रमधुकरैरादित्य मण्डलमानीतानि सोमाज्यपयःप्रभृतिद्रव्यनिष्पन्नानि यशस्तेजोवीर्यमिन्द्रियमित्येवमात्मकानि लोहितं शुक्लं कृष्णं परङ्कृष्णं मध्ये क्षोभत इवेत्युक्तानि रोहितादीनि पञ्चामृतानि आदित्यमध्वाश्रयाणीति । एषां पञ्चानाममृतानां वसुरुद्रादित्यमरुत्साध्यगण भोग्यत्वं तदुपासीनानां वसुत्वादिप्राप्तिपूर्वकब्रह्मप्राप्तिरिति प्रतिपादयति । तद्यत्प्रथमममृतं तद्वसव उपजीवन्त्यग्निना मुखेन ॥ अग्निमुखेन वसवो रोहितरूपलक्षणममृतमुपजीवन्तीत्यर्थः । उपजीवनं भक्षणमिति शङ्कां प्रतिषेधति ॥ न वै देवा अश्रान्ति न पिबन्ति ॥ चन्द्रमिवेति भावः । पुनःकथमुपजीवनमित्यत्राह ॥ एतदेवामृतं दृष्ट्वा तृप्यन्ति ॥ यशस्तेजआदिलक्षणं रोहितं रूपं सर्वैः करणैरुपलभ्य तृप्यन्तीत्यर्थः । एतदेव रूपमभिसंविशन्ति ॥ एतदेव रूपमभिलक्ष्यानुभूयेति यावत् । संविशन्ति भोगानन्तरमुदासीना भवन्तीत्यर्थः ॥ एतस्माद्रूपादुद्यन्ति ॥ प्राप्ते भोगकाले इति शेषः । सर्वत्रैतस्माद्रूपादिति ल्यब्लोपे पञ्चमी । एतद्रूपानु भवमुद्दिश्योद्यन्ति सोत्साहा भवन्तीत्यर्थः॥ स य एतदेवममृतं वेद ॥ अनेन प्रकारेण वसुतृप्त्याधायकदर्शनगोचरत्वलक्षणवसूपजीव्यत्वादिना रोहितामृतं यो वेद ॥ स वसूनामेवैको भूत्वाग्निनैव मुखेन एतदेवामृतं दृष्ट्वा तृप्यति । स एतदेव रूपमभिसंविशत्येतस्माद्रूपादुदेति ॥ तत्क्रतुन्यायेन तदुपासीनेऽपि वसुत्वं प्राप्य तथैव भवतीत्यर्थः कियन्तं कालमित्यत्राह ॥ स यावदादित्यः पुरस्तादुदेता पश्चादस्तमेता वसूनामेव तावदाधिपत्यँ स्वाराज्यं पर्येता ॥ आदित्यस्य प्राच्यां दिश्युदयः प्रतीच्यामस्तमयश्च यावन्तङ्कालमनुवर्तते तावन्तं कालं वसूनां यदाधिपत्यं यदप्रतिहतसङ्कल्पत्वलक्षणं स्वाराज्यं च तत्पर्येता परितोगन्ताऽनुभवतीत्यर्थः ॥ अथ यद्वितीयममृं ततद्रुद्रा उपजीवन्तीन्द्रेण मुखेन न वै देवा अश्नन्ति न पिबन्त्येतदेवामृतं दृष्ट्वा तृप्यन्त्येतदेव रूपमभिसंविशन्त्येतस्माद्रूपादुद्यन्ति । स य एतदेवममृतं वेद रुद्राणामेवैको भूत्वा इन्द्रेणैव मुखेनैतदेवामृतं दृष्ट्वा तृप्यति स एत देवरूपमभिसंविशत्येतस्माद्रूपादुदेति । स यावदादित्यः पुरस्तादुदेता पश्चादस्तमेता द्विस्तावद्दक्षिणत उदेतोत्तरतोस्तमेता रुद्राणामेव तावदाधिपत्यं स्वाराज्यं पर्येता ॥ पुरस्तादुदयपश्चादस्तमयापेक्षयाद्विगुणं कालं दक्षिणत उदयमुत्तरतोऽस्तमयं च कल्पयित्वा श्रुतिर्ब्रवीति नात्र कथन्ता कार्या । शिष्टंस्पष्टम् ॥ अथ यत्तृतीयममृतं तदादित्या उपजीवन्ति वरुणेनमुखेन नावै देवाअश्नन्ति न पिबन्त्येितदेवामृतं दृष्ट्वा तृप्यन्ति त एतदेवरूपमभि संविशन्त्येतस्माद्रपू द्युद्यन्ति । स य एतदेवममृतं वेदादित्यानामेवैको भूत्वा वरुणेनैव मुखेनैतदेवामृतं दृष्ट्वा तृप्यति स एत देवरूपमभि संविशत्ये तस्माद्रूपादुदेति स यावदादिदित्योदक्षिणत उदेतोत्तरतस्तमेता आदित्याना मेव तावदाधिपत्यं स्वाराज्यं पर्येता । अथ यच्चतुर्थममृतं तन्मरुत उपजीवन्ति सोमेन मुखेन न वैदेवा अश्नन्ति न पिबन्त्येतदेवाम-तं दृष्ट्वा तृप्यन्ति । त एतदेव रूपमभिसंविशन्त्येतस्माद्रूपादुद्यन्ति स य एतदेवममृतं वेद मरुतामेवैको भूत्वा सोमेनैव मुखेनैतदेवामृतं दृष्टवा तृप्यति सएतदेव रूपमभिसंविशत्येतस्माद्रूपादुदेति स यावदादित्यः पश्चादुदेता पुरस्तादस्तमेता द्विस्तावदुत्तरत उदेता दक्षिणतोऽस्तमेता मरुतामेव ता वदाधि पत्यँ स्वाराज्यं पर्येता । अथ यत्पञ्चमममृतं तत्साध्या उपजीवन्ति । ब्रह्मणा मुखेन नवैदेवा अश्नन्ति न पिबन्त्येतदेवामृतन्दृष्ट्वातृप्यन्ति सएतदेव रूपमभि संविशन्त्येतस्माद्रूपादुद्यन्ति स य एतदेवाममृतं वेद साध्यानामेवैको भूत्वा ब्रह्मणैव मुखेनैतदेवामृतं दृष्ट्वा तृप्यति स एतदेव रूपमभिसंविशत्येतस्माद्रूपादुदेति । स यावदादित्य उत्तरत उदेता दक्षिणतोस्तमेता द्विस्तावढूर्ध्वउदेता अर्वागस्त मेता साध्यानामेवतावदाधिपत्यंस्वाराज्यम्पर्येता ॥ वसुरुद्रादित्यमरुत्साध्यगणभोग्यरोहितादिपञ्चरूपात्मकपञ्चामृताश्रयदेव मधुत्वरूपितज्योतिर्मण्डलाख्यरूपयुक्तस्योदयास्तमयादिकृत्यविशिष्टस्यादित्यनामकस्यादित्य शरीरककार्यावस्थब्रह्मण उपासनमुपदिश्य नामरूपकृत्यादिरहितकार्यावस्थारहितादित्य जीवशरीरकब्रह्मोपासनं दर्शयति ॥ अथ तत ऊर्ध्व उदेत्यनैवोदेता नास्तमेता ॥ अथ ब्रह्मदिवसरूपस्य कल्पस्य समाप्त्यनन्तरं ततऊर्ध्व उदेत्य उदयास्तमयकृत्यप्राणयनु ग्रहरहित इत्यर्थः । उदायास्त शून्यः ॥ नैवोदेता नास्तमेता एकल एव मध्ये स्थाता ॥ एकस्वभाव एवोदासीनतया वर्तत इत्यर्थः । अत्राह भाष्यकारःकारणावस्थब्रह्मोपासनं विधीयते । असौ वादित्यो देवमध्वित्यारभ्याथ तत ऊर्ध्व उदेत्येत्यतः प्रागादित्यवस्वादिकार्य विशेषावस्थब्रह्मोपासनमुपदिश्यते । अथ तत ऊर्ध्व उदेत्येत्यादिनाऽऽदित्यान्तरात्मतयावस्थितं कारणावस्थमेव ब्रह्मोपदिश्यत इत्युक्तम् । तत्राथ तत ऊर्ध्व उदेत्येत्यस्य मुक्तावस्थादित्यान्तर्यामि ब्रह्मोपासनपरत्वेऽथ शब्दादिस्वारस्यात्कारणा वस्थमिति भाष्यस्याकार्यावस्थं मुक्तावस्थमित्यर्थ एवोचितः । नत्वादित्यभावप्राप्तिपूर्वावस्थम् । व्यासार्यैस्तु भाष्यस्वारस्यमवलम्ब्यादित्यनामरूपभाक्त्वास्थापूर्वभाव्यवस्थैव अथ तत ऊर्ध्व उदेत्येत्यादि सन्दर्भेण प्रतिपाद्यत इति वर्णितम् । तेषामयमाशयः । अथशब्दो न निर्दिष्टानन्तर्यार्थः । अपित्वर्थान्तरप्रस्तावार्थः । अथ तत ऊर्ध्व उदेत्यनैवोदेता नास्तमेता एकल एव मध्येस्थातेत्यस्याप्युदयास्तमयतत्कार्यशून्यत्वमर्थः । तच्चादित्यभावपूर्वावस्थायां कल्पादौ सम्भवतीति ॥ तदेषः श्लोकः ॥ तस्मिन्विषये देवान्प्रति केनचिद्योगिना गीतःश्लोकः ॥ न वै तत्र ननिम्लोचनोदियाय कदाचन । देवास्तेनाहं सत्येन मा विराधिषि ब्रह्मणेति ॥ हे देवास्तस्मिन्नादित्यभावमुक्तिकाले स मुक्तादित्यान्तर्यामिपरमात्मा नास्तमितोनोदितश्चेतनसत्येन ब्रह्मणाऽहं मा विराधिषि विरोधं न गच्च्छामि । अप्राप्तिं न गच्छामीति यावत् ॥ न ह वा अस्मा उदेति न निम्लोचति सकृद्दिवा है वास्मै भवति य एतामेवं ब्रह्मोपनिषदं वेद ॥ य एतां मधुविद्यारूपां ब्रह्मोपनिषदं ब्रह्मविद्यां वेदानुतिष्ठत्यस्मै ब्रह्मविदे आदित्यो नोदेति नास्तमेति । आदित्योदयास्तमयाभ्यां न किञ्चित्तस्य प्रयोजनमित्यर्थः । सकृद्दिवा है वास्मै भवति । अस्मै ब्रह्मविदे सकृद्दिवैव भवति सकृदुदितमहरेवभवति ॥ सदैवाहर्भवतीत्यर्थः । सन्ततं सर्वविषयकसाक्षात्कारोऽस्य भवतीत्यर्थः । मधुविद्यासम्प्रदायमाह ॥ तद्धैतद्ब्रह्मा प्रजापतय उवाच प्रजापतिर्मनवे मनुः प्रजाभ्यः ॥ तद्धैतन्मधुविज्ञानमित्यर्थः ॥ तद्धैतदुद्दालकायारुणये ज्येष्ठाय पुत्राय पिता ब्रह्म प्रोवाच ॥ तद्धैतद्ब्रह्म उद्दालकाय पिता प्रोक्तवान् ॥ इदं वा व तज्ज्येष्ठाय पुत्राय पिता ब्रह्म प्रब्रूयात् प्रणाय्याय वान्तेवासिने ॥ तस्माद्वेतोः इदं ब्रह्मविज्ञानं ज्येष्ठाय पुत्राय वा ब्रूयात् योग्याय शिष्याय वा प्रब्रूयात् । नान्यस्मै । प्रणाय्योऽसम्मताविति निष्कामार्थे प्रणाय्यशब्दस्य निपातितत्वात् ॥ यद्यप्यस्माइमामद्भिः परिगृहीतां धनस्यपूर्णान्दद्यादेतदेवततो भूयइत्येतदेवततो भूय इति ॥ समुद्रावृतां भोगोपकरणैः पूर्णामिमां पृथिवीं यद्यप्यस्मै आचार्याय दद्यात् । तदपेक्षयाप्येतद्विज्ञानमेवाधिकम् । नैतस्यानुरूपो निष्क्रयोऽस्तीत्यर्थः । द्विरुक्तिर्विद्यासमाप्त्यर्था ॥&lt;/li&gt;&#xA;&lt;/ol&gt;</description>
    </item>
    <item>
      <title>23 अपशूद्राधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/23_apashUdrAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/23_apashUdrAdhikaraNam/</guid>
      <description>&lt;p&gt;22.अपशूद्राधिकरणंशुगस्य तदनादरश्रवणात्तदाद्रवणात्सूच्यते हि (ब्र.सू.1.3.33)छान्दोग्ये चतुर्थाध्यायारम्भे ॥ जानश्रुतिर्हि पौत्रायणः श्रद्धादेयो बहुदायी बहुपाक्य आस ॥ जनश्रुतस्या (तेर) पत्यं जानश्रुतिः । ह शब्दः प्रसिद्धौ । पुत्रसञ्ज्ञस्य पुत्रःपौत्रः । तस्यापत्यं पौत्रायणः । श्रद्धापुरःसरं देयमस्य सः श्रद्धादेयः । अर्थिभ्यो बहुदातुं शीलमस्य स बहुदायी । बह्वस्य गेहेऽन्नं पक्तव्य स बहुपाक्यः आस॥ स ह सर्वत आवसथान्मापयाञ्चक्रे सर्वत एव मेऽन्नमत्स्यन्तीति ॥ स ह जानश्रुतिः सर्वत एत्यातिथयो ममान्नं भोक्ष्यन्त इत्यभिप्रायेण सर्वासु दिक्षु ग्रामनगरमार्गारण्यादिषु पान्थानामनाथानां शीतवातवर्षातपनिवारकान्नोदकशयनाच्छादनादि पूर्णाः शालाः कारितवानित्यर्थः ॥ अथ ह हँसा निशायामतिपेतुः ॥ एवं सति कस्यां चिद्रात्रौ केचन महात्मानोऽन्नदानादिगुणैस्तोषिताः हंसस्वरूपाः सन्तो राज्ञो दर्शनगोचरे आगताः ॥ तद्धैवं हँसो हँसमभ्युवाद ॥ तत्तस्मिन्काले तेषां हंसानां मध्ये एकः पृष्ठतो गछन्हंसः अग्नेगामिनं कञ्चनहंसमुवाच ॥ भो भो हि भल्लाक्ष भल्लाक्ष । जानश्रुतेः पौत्रायणस्य समं दिवा ज्योतिरा ततं तन्माप्रसाङ्क्षीस्तत्त्वा मा प्रधाक्षीदिति ॥ भो भो इति सम्बोध्य भल्लाक्ष भल्लाक्षेत्यनेन विपरीतलक्षणायां मन्दलोचनेति सम्भ्रमेण द्विवारं सम्बोधनम् । समं दिवा स्वर्गेण समं दिवसेन समं वा । एतस्य तेजः प्रसृतम् । तस्मिंस्तेजसि मा सक्तो भूः । तत्तेजस्त्वां मा दहेत् ॥ तमु ह परः प्रत्युवाच ॥ एतज्जानश्रुतेः प्रशंसारूपं वाक्यमुपश्रुत्य तदसहमानः परो हंसःप्रत्युवाच ॥ कम्वर एनमेतत्सन्तँ सयुग्वानमिव रैक्वमात्थेति ॥ उ इत्यनर्थको निपातः । कं सन्तं केन माहात्म्येन युक्तमेनं जानश्रुतिं सशकटं रैक्वमिवैतत्प्रशंसावचनं ब्रवीषि । रैक्व एव ब्रह्मज्ञो महाप्रभावः । अब्रह्मज्ञस्यास्य किं तेजः किं वा मां दहेदिति भावः । एवमुक्तः पश्चात्पतन् हंसः पृछति ॥ यो नु कथं सयुग्वा रैक्व इति ॥ य उक्तः स किम्प्रकारक इत्यर्थः । इतर आह ॥ यथा कृताय विजिताय अधरेऽयास्संयन्त्येवमेनँ सर्वं तदभिसमेति यत्किञ्च प्रजाः साधु कुर्वन्ति ॥ यथा लोके कृतनामा अयःद्यूतसमयप्रसिद्धश्चतुरङ्कायः । तत्र विजितं जयो यस्य सः कृताय विजितः पुरुषः अथवा विजितं विजयः तस्मा इत्यर्थः । तदर्थमितरे त्रिद्व्योकाङ्काः अधरे न्यूनाः अयाः संयन्ति सङ्गच्छन्ते अन्तर्भवन्ति । चतुरङ्के कृताये एकाकं द्यङ्कं त्र्यङ्कानां शतं सहस्रे सम्भवतीति न्यायेन विद्यमानत्वात् तत्रान्तर्भवति । कृताङ्कविजयिनः एकाङ्कादि जयोप्यस्तीति भावः । एवमेव हि लोके प्रजायच्छोभनं कर्मानुतिष्ठन्तितत्सर्वमेनङ्कृतायस्थानीयरैक्वमभिसमेतिसङ्गच्छते । तत्कर्मणिसकलंशोभनकर्मान्तर्गतमितियावत्। यस्तद्वेद यत्स वेद ॥ स रैक्वः यद्वेद तदेवान्योऽपि । यःकश्चिद्वेद तज्ज्ञातमेवान्ये जानन्ति । तज्ज्ञाने सर्वज्ञानमन्तर्गतमित्यर्थः ॥ स मयैतदुक्तः ॥ स तादृशो रैक्वो मयैतेन सयुग्वानमिव रैक्वमात्थेत्यनेनोक्त इत्यर्थः । वेदान्ताचार्यैस्तत्त्वटीकायामस्यार्थस्य प्रतिपादितत्वात् । उक्तं च भगवता भाष्यकृता लोके यत्किञ्चित्साध्वनुष्ठितं कर्म यच्च सर्वचेतनगतं विज्ञानं तदुभयं यदीयज्ञानकर्मान्तर्गतं स रैक्वइत्याहेति । यद्यपि व्यासार्यैर्लघुसिद्धान्ते &amp;ldquo;आवृत्तिरसकृदुपदेशात्&amp;rsquo;&amp;rsquo; (ब्र.सू.4.1.1) इत्यत्र च यस्तद्वेद यो वदिता यत्स वेद यद्वेद्यं स मयैतदुक्तः । स वेदिता रैक्वस्तद्वेद्यं ब्रह्म चोभयं मयोक्तमित्यर्थ इत्युक्तम् । तदप्येतत्परमेव द्रष्टव्यम् । न तु प्रतीयमानार्थपरम् । यस्तद्वेद यत्स वेदेति वाक्यात्प्राचीने यथाकृताय विजितायाथरेयाःसंयन्ति एवमेनं सर्वं तदभिसमेति यत्किञ्च प्रजाः साधुकुर्वन्तीति वाक्ये ब्रह्मप्रसक्तेरेवाभावेन वेदिता वेद्यं च तवोपदिष्टमित्यर्थस्यासम्भवेन यस्तद्वेद यत्सवेदेति वाक्येन प्रतिपादनासम्भवाद्भाष्यविरोधाच्चेति द्रष्टव्यम् ॥ तदु हजानश्रुतिः पौत्रायण उपशुश्राव ॥ तद्ब्रह्मज्ञानरहिततयाऽऽत्मनिन्दागर्भं तद्वत्तया च रैक्वप्रशंसारूपं वाक्यं शुश्राव ॥ स ह सञ्जिहान एव क्षत्तारमुवाच ॥ स ह कथमपि निशामतिवाह्य तल्पं त्यजन्नेव क्षत्तारमुक्तवान् । &amp;ldquo;वैश्याद्ब्राह्मणकन्यायां क्षत्तानाम प्रजायते । जीविकावृत्तिरेतस्य राजान्तःपुररक्षणम्&amp;rsquo;&amp;rsquo; इत्युक्तरीत्या राजान्तः पुररक्षकः प्रतिलोमजातिविशेषःक्षत्ता ॥ अङ्गारे ह सयुग्वानमिव रैक्वमात्थेति ॥ योऽनु कथं स युग्वा रैक्व इति यथाकृताय विजितायाधरेयाःसंयन्ति । एवमेनँ सर्वं तदभिसमेति यत्किञ्च प्रजाः साधु कुर्वन्ति यस्तद्वेद यत्स वेद स मयैदुक्त इति ॥ अङ्ग वत्सेति क्षत्तारं राजा सम्बोध्य रात्रावेवं हंसयोः सल्लापः समजनि इति रैक्वस्य चिह्नमुक्तवानित्यर्थः ॥ स ह क्षत्तान्विष्य नाविदमिति प्रत्येयाय ॥ सचक्षत्ताशकटलक्षणरैक्वचिह्नंस्मरन्ग्रामनगरादिकमन्विष्यनाज्ञासिषमितिप्रत्यागतवान् ॥ तँ होवाच यत्रारे ब्राह्मणस्यान्वेषणा तदेनमृच्छेति ॥ ब्राह्मणस्य ब्रह्मविदो यत्र विविक्तेषु नदीपुलिनारामादिषु मार्गणं युक्तं तत्र गत्वा मार्गणं कुर्वित्युवाचेत्यर्थः ॥ सोऽधस्ताच्छकटस्य पामानं कषमाणमुपोपविवेश ॥ विजने कस्मिंश्चिद्देशे शकटस्याधस्तात्पामानं कण्डूयमानं रैक्वमेत्य दृष्ट्वा समीपे गत्वा विनयेनोपविष्टवान् ॥ तँ हाभ्युवाद त्वं नु भगवः सयुग्वा रैक्व इत्यहं ह्यरा 3 इति ह प्रतिजज्ञे स ह क्षत्ताऽविदमिति प्रत्येयाथ ॥ हे भगवस्त्वं वा रैक्व इति पृष्टो रैक्वोऽहमेवेति प्रत्युवाच । तच्छ्रुत्वाऽऽज्ञासिषमिति प्रत्यागतः ॥ तदु ह जानश्रुतिः पौत्रायणः षट्छतानि गवां निष्कमश्चतरीरथं तदादाय प्रतिचक्रमे ॥ ततो जानश्रुतिः गवां षट्छतानि निष्कं कण्ठाभरणम् । अश्वतरीयुक्तं रथन्तदादाय गृहीत्वा रैक्वं प्रतिगतवान् ॥ तँ हाभ्युवाद रैक्वेमानि षट्छतानि गवामयं निष्कोयमश्वतरीरथोऽनु म एतां भगवो देवताँ शाधि यां देवतामुपास्से इति ॥ हे रैक्व एतत्सर्वमानीतं तद्बृहण । त्वं यां देवतामुपास्से तां देवतां मे अनुशाधि विविच्य ज्ञापयेति प्रार्थयामास ॥ तमुह परः प्रत्युवाचाह हारे त्वा शूद्र तवैव सह गोभिरस्त्विति ॥ अह इत्याश्चर्ये । स्वयोगमहिमविदितलोकत्रयो जानश्रुतेर्ब्रह्मज्ञान विधुरता निमित्तानादर गर्भहंसवाक्यश्रवणेन शोकाविष्टतां तदनन्तरमेव ब्रह्मजिज्ञासयोद्योगं च विदित्वाऽस्य ब्रह्मविद्यायोग्यतामभिज्ञायसत्यामपि योग्यतायां चिरकालसेवां विनाऽर्थप्रदानेन शुश्रूष माणस्यास्य यावच्छक्ति प्रदानेन ब्रह्मविद्याप्रतिष्ठिताभवतीति मत्वा तमनुगृह्णन्तस्य शोकाविष्टतामुपदेशयोग्यताख्यापिवां ब्रह्मजिज्ञासादार्ढ्यसिद्ध्यर्थं स्वयोगमहिम साक्षात्कृत सकलवृत्तान्तत्वलक्षण स्वमहिमानं च शोचितृत्वप्रवृत्तिनिमित्तशूद्रशब्दमन्त्रणेन ख्यापयन् हारसहितरथः तवैव गोभिः सहास्तु । कलत्रहीनस्य ग्रामगृहादिशून्यस्य ममगोरथादिरक्षणेका शक्तिः, मत्प्रयोजनापर्यवसाय्यल्पधनदानेन कथं तव ब्रह्मविद्या प्रतिष्ठिता भवेदित्युवाचेत्यर्थः । स्फायितं चि0। 2। 170॥ इत्यादिना रक्प्रकरणपठितेन &amp;ldquo;शुचेर्दश्च &amp;rsquo;&amp;rsquo; (उण.2.176) इत्युणादि सूत्रेण रक्प्रत्यये कृते शुचेश्चकारस्यदकारे अमितम्योर्दीघश्चेति पूर्वसूत्रानुवृत्तेन धातोरुकारस्य दीर्घादेशेन च शूद्रशब्दो निष्पन्नो भवति ॥ तदुह पुनरेव जानश्रुतिः पौत्रायणः सहस्रं गवां निष्कमश्वतरीरथं दुहितरं तदादाय प्रतिचक्रमे तँ हाभ्युवाद रैक्वेदं सहस ्रङ्गवामयं निष्कोऽयमश्वतरीरथ इयं च जाया अयं ग्रामोऽयस्मिन्नास्से अन्वेव मा भगवः शाधीति ॥ तदभिप्रायं जानन् रैक्वस्य परिणयार्थं स्वकन्यामावासार्थं तत्रत्यं ग्रामं चोपहृत्य प्रार्थयामासेत्यर्थः ॥ तस्या ह मुखमुपोद्गृह्णन्नुवाच ॥ तस्य मुखमुपायनरूपोपायमङ्गीकुर्वन्नुक्तवानित्यर्थः ॥ आजहारेमाःशूद्रानेनैव मुखेनालापयिष्यथा इति ॥ इमा दक्षिणा आजहर्थ । अनेनैवोपायेन मां ब्रह्मोपदेशरूपं वाक्यमालापयिष्यसे ब्रह्मविद्योपदेष्टारं करिष्यसीत्यर्थः । &amp;ldquo;थासःसे इत्येतदभावश्छान्दसः । पुनरपि&amp;rsquo;&amp;rsquo; शूद्रेति सम्बोधनस्य पूर्ववत्प्रयोजनम् । अत्र शूद्रशब्दस्य न रूढ्या वर्णविशेषोर्थः । चतुर्थवर्णस्य ब्रह्मविद्यायामनधिकारादिति द्रष्टव्यम् ॥ ते हैते रैक्वपर्णानाम महावृक्षेषु यत्रास्मा उवास ॥ यत्रग्रामेषु रैक्व उवास तेषु महावृक्षाख्यदेशेषु रैक्वपर्णा इति प्रसिद्धास्तान् ग्रामांश्चास्मै ददावित्यर्थः ॥ स तस्मै होवाच ॥ तत्सर्वं दत्तवते जानश्रुतये रैक्वः स्वोपास्यान्देवतामुपदिदेशेत्यर्थः ॥ वायुर्वाव संवर्गः ॥ संवर्जनं सम्यग्ग्रहणम् । एकीकृत्यग्रहणमित्यर्थः । संवर्गत्वगुणको वायुर्ध्येय इति यावत् । संवर्गत्वमेवोपपादयति ॥ यदा वा अग्निरुद्वायति वायुमेवाप्येति यदा सूर्योऽस्तमेति वायुमेवाप्येति यदा चन्द्रोऽस्तमेति वायुमेवाप्येति यदा आप उच्छुष्यन्ति वायुमेवापियन्ति वायुर्ह्येवैतान्सर्वान् संवृङ्क्ते इत्यधिदैवतम् ॥ प्रक्रमे हि एनं सर्वं तदभिसमेतीत्यादिब्रह्मविद्याप्रशंसावगमात् वक्ष्यमाणलिङ्गानुपपत्तेश्च वायुशब्देन वायुशरीरकः परमात्मोच्यते । संवंृक्ते एकीकृत्य गृह्णातीत्यर्थः । इत्यधिदैवतम् । एवं देवेषु संवर्गोऽयमित्यर्थः । अध्यात्मं प्राणः संवर्ग इत्याह ॥ अथाध्यात्मं प्राणो वाव संवर्गः स यदा स्वपिति ॥ स पुरुषो यस्मिन्काले स्वपितीत्यर्थः ॥ प्राणमेव वागप्येति प्राणं चक्षुः प्राणँ श्रोत्रं प्राणं मनः प्राणो ह्येवै तान्सर्वान्संवृङ्क्ते इति ॥ अत्रापि प्राणशब्दस्तच्छरीरकपरमात्मपरो द्रष्टव्यः । उक्तमर्थमुपसंहरति ॥ तौ वा एतौ द्वौ संवर्गौ वायुरेव देवेषु प्राणः प्राणेषु ॥ स्पष्टोऽर्थः ॥ संवर्गविद्यास्तुत्यर्थमाख्यायिकेयमारभ्यते ॥ अथ ह शौनकं च कापेयमभिप्रतारिणं च काक्षसेनिं परिविष्यमाणौ ब्रह्मचारी बिभिक्षे ॥ कपिगोत्रं शुनकसुतं कक्षसेनसुतमभिप्रतारिनामानञ्चतौद्वौसूपकारैः परिविष्यमाणौ भोजनायोपविष्टौ कश्चित्संवर्गोपासको ब्रह्मचारी भिक्षितवान् ॥ तस्मा उ ह न ददतुः ॥ अयं ब्रह्मचारी संवर्गविद्यानिष्ठो दुरभिमानी यद्वक्ष्यति तच्छ्रोष्याव इति बुद्ध्या भिक्षां न दत्तवन्तौ ॥ स होवाच ॥ स ब्रह्मचार्युवाच ॥ महात्मनश्चतुरो देव एकः कःसो जगार भुवनस्य गोपाः । तं कापेय नाभिपश्यन्ति मर्त्याः अभिप्रतारिन्बहुधा वसन्तम् ॥ अधिदैवतम् महात्मनः अग्न्यादित्यचन्द्रजलरूपान् अध्यात्मम् वाक्चक्षुश्श्रोत्र मनो रूपान् चतुस्सङ्ख्याकान्देवान्सर्वलोकस्य गोप्ता सः एक एव वायुः प्राणरूपी कःप्रजापतिः जगार संहृतवान् । हे कापेयाभिप्रतारिणौ एवं भूतं प्रजापतिं बहुरूपतया वसन्तं मर्त्या मरणधर्माणः अविद्यामोहिताः सन्तो न जानन्तीत्यर्थः । गोपाः गुपू रक्षणे असुन्प्रत्ययान्तः ॥ यस्मै वा एतदन्नं तस्मा एतन्नदत्तमिति ॥ जगत्सर्वं यस्य संवर्गस्य प्रजापतेरन्नं तस्मै भिक्षमाणाय मह्यमन्नं न दत्तम् । अतः केऽपि न जानन्तीत्युक्तोपासदार्ढ्यायोक्तोपास्यैक्यबुद्ध्या भिक्षमाणाय स्वस्मै अं प्रदानमेव स्वोपास्य देवताया अप्रदानं मत्वा तस्मै एतन्नदत्त मिति तौ निन्दितवानित्यर्थः ॥ तदुह शौनकः कापेयः प्रतिमन्वानः प्रत्येयाय ॥ कापेयः शौनकः तत्प्रतिमन्वानः मनसाऽऽलोचयन् तत्समीपं प्रत्यागत्योवाच ॥ आत्मा देवानां जनिता प्रजानाँ हिरण्यदंष्ट्रो बभसोऽनसूरिः । महान्तमस्यमहिमानमाहुरनद्यमानोयदनन्नमत्तीतिवैवयम्ब्रह्मचारिन्नेदमुपास्महेदत्तास्मैभिक्षामिति ॥ देवानां नियन्ता प्रजानामुत्पादकः । कमनीयदंष्ट्रायुक्तः हिरण्यविदारकदंष्ट्रायुक्त इति वा । वभसो भक्षणशीलः । असुरसंहारक इति यावत् । अनसूरिरविपश्चिन्न भवतीत्यनसूरिः । विपश्चिदिति यावत् । अस्य च &amp;ldquo;श्रीनृसिंहस्य&amp;rsquo;&amp;lsquo;परमात्मनः महिमानं महान्तमाहुः । यत्स्वय मन्यैरनाश्यमानः अनन्नं वागादिकमत्ति नाशयति एवं भूतः परमात्मैव संवर्गः न त्वदुक्तः प्रजापतिरित्यर्थः । अतो वयं न त्वदुक्तप्रजापतिरूपं संवर्गमुपास्महे । अपि तु परमात्मानमेव । अतस्त्वं संवर्गं नयथावज्जानासीत्युक्त्वा तस्मै भिक्षां प्रयच्छतेति परिचारकानाहतुरित्यर्थः । अनेन संवर्गविद्यायाः वायुप्राणशरीरकपरमात्मपरत्वमाविष्कृतं भवतीति ॥ तस्मा उ ह ददुः ॥ तस्मै ब्रह्मचारिणे परिचारका भिक्षां ददुरित्यर्थः । संवर्गविद्यास्तुतये तत्सम्बन्धिपदार्थान् कृतायत्वेन विराट्त्वेनान्नत्वेनान्नादित्वेन च स्तौति ॥ ते वा एते पञ्चान्ये पञ्चान्ये दशसन्तस्तत्कृतम् ॥ अधिदैवतमग्न्यादित्यचन्द्रजलरूपाः पदार्थाः अपियन्त श्चत्वारः । अपीयमानो वायुरेक इति पञ्च । अध्यात्मं वागाद्या अपीयन्त श्चत्वारः । अपीयमानः प्राण एक इति पञ्च । आहत्य दशत्वसङ्ख्यां प्राप्ताः सन्तः कृतायतां भजन्ते । कृतसञ्ज्ञके तस्मिन्नये चतुरङ्काय त्र्यङ्कायद्यङ्कायैकां कायानामनुप्रविष्टतया दशाङ्कत्वमेकस्य द्वयोस्त्रयाणां चतुर्णां च समावेशे दशत्वसङ्ख्या सम्भवादितिभावः ॥ तस्मात्सर्वासु दिक्ष्वन्नमेव दशकृतम् ॥ तस्माद्धेतोः संवर्गविद्योपास्यं दशत्वसङ्ख्यायुक्ततया कृताय रूपं सद् दशसु दिक्षु विद्यमानमन्नमेव भवति । दशाक्षराविराडन्नं विराडिति श्रुतेः ॥ सैषा विराडन्नादी ॥ दशत्वसङ्ख्याश्रयत्वाद्दशाक्षरा विराडिति विराट्छन्दो भवति । अन्नमत्तीत्यन्नादी । कृतसञ्ज्ञिके अये दशसङ्ख्याया भक्ष्यवदन्तर्भूतत्वाद्दशत्वसङ्ख्याया श्चविराट्त्वाद्वि राजश्चान्नत्वाद्द शत्वसङ्ख्यागर्भकृतायस्थानीयसंवर्गविद्योपास्यान्नादित्वमप्यस्तीत्यर्थः ॥ तयेदँ सर्वं दृष्टम् ॥ तया विराजा उपासितया इदं सर्वं दशदिग्वर्तिम्पदार्थजातं दशत्वसङ्ख्यासाम्याद्दृष्टं भवति । उपासितं भवतीत्यर्थः । तदुपासनस्य फलमाह ॥ सर्वमस्येदं दृष्टं भवत्यन्नादो भवति य एवं वेदय एवं वेद ॥ एतदुपासकस्य सार्वज्ञं ब्रह्मलक्षणान्नानुभवश्च भवतीत्यर्थः । विद्यासमाप्तिद्योतकं द्विर्वचनम् । व्यासार्यैस्तु &amp;ldquo;छन्दोभिधानान्नेति&amp;rsquo;&amp;rsquo;(ब्र.सू.1.1.25) इति सूत्रे अन्नादिति पाठमाश्रित्यान्नं च तदत्ति चेत्यन्नादिति भोक्तृत्वभोग्यत्वाश्रय परमात्मापरतया व्याख्यातम् ॥&lt;/p&gt;</description>
    </item>
    <item>
      <title>24 अर्थान्तरत्वादिव्यपदेशाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/24_arthAntaratvAdivyapadeshAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/viShaya-vAkya-dIpikA/1/3/24_arthAntaratvAdivyapadeshAdhikaraNam/</guid>
      <description>&lt;ol start=&#34;23&#34;&gt;&#xA;&lt;li&gt;अर्थान्न्तरत्वादिव्यपदेशाधिकरणंसुषुप्त्युक्रान्त्योर्भेदेन (ब्र.सू.1.3.43)न सङ्ख्योपसङ्ग्रहादपि नानाभावादतिरेकाच्च (ब्र.सू.1.4.10)सन्ध्ये सृष्टिराह हि (ब्र.सू.3.2.1)प्रतिषेधादिति चेन्न शारीरात् (ब्र.सू.4.2.12)एतद्विषयवाक्यार्थनिर्णयाय बृहदारण्यकषष्ठाध्यायगतवाक्यान्यत्यन्तोपयुक्तानि व्याख्यायन्ते ॥ अस्तमित आदित्ये याज्ञवल्क्य चन्द्रमस्यस्तमिते शान्तेऽग्नौ शान्तायां वाचि किञ्ज्योतिरेवायं पुरुष इत्यात्मैवास्य ज्योतिर्भवतीत्यात्मनैवायं ज्योतिषास्ते पल्ययते कर्म कुरुते विपल्येतीति ॥ स्वप्ने बाह्येन्द्रियाणामुपरतत्वादादित्यादिप्रकाशकाभावाच्चात्मैव स्थितिगतिहेतुभूत प्रकाशको भवतीत्यर्थः । आत्मैवास्यज्योतिरित्यत्रात्मशब्दनिर्दिश्यमानं पुरुषस्वरूपं किमिति पृच्छति । कतम आत्मेति ॥ हृत्कमलमध्यगतः प्राणशब्दितेन्द्रियमध्यगः विज्ञानधर्मक इत्युत्तरमाह ॥ योऽयं विज्ञानमयः प्राणेषु हृद्यन्तर्ज्योतिः पुरुषः ॥ अत्र विज्ञानमय इति प्राचुर्यार्थे मयटाऽऽत्मनोज्ञानव्यतिरेक उक्तः । प्राणेष्विति सप्तमीनिर्देशादिन्द्रियव्यतिरेकोऽपि सिद्धः । अत्र ज्योतिश्शब्दितात्मनो विज्ञानमयत्वोक्त्या धर्मभूता ज्ञानद्वारा भासकत्वमादित्यादीनामिव प्रभाद्वारा ज्योतिष्ट्वमिति भावः ॥ स समानः सन्नुभौ लोकावनुसञ्चरति ध्यायतीव लेलायतीव ॥ स जीवः अहङ्कारविमूढात्माकर्ताहमिति मन्यत &amp;ldquo;इत्युक्तरीत्या परायत्तकर्तृत्वेऽपि स्वातन्त्र्य लक्षणकर्तृत्वाभिमानयुक्तः सन् लोकद्वयेऽपि सञ्चरति । ध्यायतीव चलतीव । परतन्त्रप्रभौ प्रभुरिवेत्युक्तिवत्परायत्तकर्तृत्वाश्रये ध्यायतीवेतीव शब्दप्रयोगे नानुपपत्तिः । ततश्चलोकद्वय सञ्चारध्यानादेर्देहातिरेक उक्तो भवति ॥ ननु स्वप्ने स्वयञ्ज्योतिष्ट्वं कुतोऽभ्युपगन्तव्यमिन्द्रियाणां प्रकाशकत्वादित्याशङ्क्याह ॥ स यत्र प्रस्वपित्यस्य लोकस्य सर्वावतो मात्रामुपादाय स्वयं निहत्य स्वयं निर्माय स्वेन भासा स्वेन ज्योतिषा प्रस्वपित्यत्रायं पुरुषः स्वयञ्ज्योर्ति भवति ॥ यदायंस्वप्नमनुभवति तदा सर्वावतः सर्ववतः भोग्यभोगोपकरणादिसर्वयुक्तस्य जगतो मात्रा मीयतेनेनेति मात्रा प्रकाशकेन्द्रियवर्गः तमुपादाय स्वयमेव तमिन्द्रियवर्गं निहत्य निश्चेष्टतामापाद्य निर्व्यापारं कारयित्वा स्वयं निर्माय जीवस्य स्वाप्नपदार्थस्रष्टृत्वमदृष्टद्वारा द्रष्टव्यम् परैरपि तथैवोक्तत्वात् । स्वेन भासेत्यस्यैव विवरणं स्वेन ज्योतिषेति । प्रस्वपितिस्वप्नमनुभवतीत्यर्थः । अत्रास्यां दशायां पुरुषः स्वयं ज्योतिर्भवति प्रकाशकान्तराभावादित्यर्थः । यद्यपि स्वप्नपदार्थभानं धर्मभूतज्ञानेनैव नात्मज्योतिषा । तथाप्यादित्यादि प्रकाशकान्तर स्थानाभिषिक्त आत्मैवेति भावः । यद्यपि स्वप्ने आदित्यादिज्योतिस्सृष्ट्यभ्युपगमे प्रकाशकान्तरव्यतिरेको न वक्तुं शक्यः । तथापि लोकप्रसिद्धादित्यादिज्योतिरन्तराभावाज्जाग्रदादिवैषम्यमस्तीति द्रष्टव्यम् । नन्वत्मनैवायं ज्योतिषास्ते कर्म कुरुते इत्यादिनोपपद्यते । अर्थस्यैवाभावेनाऽऽसनकर्मकरणादीनामभावादित्याशङ्क्याह ॥ न तत्र रथा न रथयोगा न पन्थानो भवन्त्यथ रथान्रथयोगान्पथः सृजते ॥ युज्यन्त इति योगाः। रथयोगा अश्वादयः । रथरथाश्वमार्गादयःजाग्रद्दशानुभवयोग्या न सन्ति ॥ अथ तु तत्तत्पुरुषत्तत्कालमात्रानुभाव्यानर्थान्परमात्मा सृजते । न तत्रानन्दा मुदः प्रमुदो भवन्त्यथानन्दान्मुदः प्रमुदः सृजते ॥ अनुकूलदर्शनजा प्रीतिरानन्दः । स्वकीयत्वबुद्धिजा प्रीतिर्मुत् । विनियोगजन्या प्रीतिः प्रमुत् ॥ न तत्र वेशान्ताः पुष्करिण्यः स्त्रवन्त्यो भवन्त्यथ वेशान्तान्पुष्करिण्यः स्त्रवन्त्यः सृजते ॥ वेशन्ताः पल्वलानि । वेशान्ता इति दीर्घश्छान्दसः । पुष्करिण्यो वाप्यः । स्त्रवन्त्यो नद्यः । पुष्करिणीः स्त्रवन्तीः सृजत इत्यर्थः । अत्र &amp;ldquo;वा छन्दसीति&amp;rsquo;&amp;rsquo; पूर्वसवर्णदीर्घाभावः । ननु स्वप्नेदृग्यस्मिन्देशे यदा रथं पश्यति तदानीं तत्र स्थितोऽन्यस्तं न पश्यति तत्र तस्यान्यत्र नयनचिह्ना नि वा नाशचिह्नानि वा नोपलभ्यन्ते । अतःकथमीदृशीस्वप्नार्थसृष्टिरुपपद्यतामित्यत्राह ॥ स हि कर्तेति ॥ सकलप्रपञ्चनाटकसूत्रधारः सर्वेश्वरः खलु तत्र कर्ता स किं वा कर्तुं नशक्नुयादिति हि शब्दाभिप्रायः ॥ तदेते श्लोका भवन्ति ॥ सुप्तमधिकृत्यैते वक्ष्यमाण श्लोकाः प्रवृत्ता इत्यर्थः ॥ स्वप्नेन शरीरमभिप्रहत्यासुप्तः सुप्तानभिचाकरीति । शुक्रमादाय पुनरेति स्थानं हिरण्मयः पुरुष एक हँसः ॥ स्वप्नेनेतीत्थं भावे तृतीया । स्वप्नेनोपलक्षितस्सन् । शारीरमभिप्रहत्यशरीरीनष्टचेतामापाद्य असुप्तः अलुप्तप्रकाश एव सन् सुप्ताल्ँलुप्तप्रकाशान्प्राणानभितश्चाकशीति । &amp;ldquo;कशगति शब्दयो&amp;rsquo;&amp;lsquo;रित्यस्माद्यङ् लुगन्तादिदं रूपम् । पर्यटतीत्यर्थः । शुक्रं ज्योतिष्मत्प्रकाशकम् । मन आदीन्द्रियवर्गमादाय स्वप्नान्ते पुनः स्वस्थानमेति । हिरण्मयः प्रकाशमयः । एकहंसः एक एव हन्ति गच्छतीति एक हंसः ॥ प्राणेन रक्षन्नवरं कुलायं बहिष्कुलायादपरश्चरित्वा । स ईयते अमृतो यत्र कामं हिरण्मयः पुरुषः एकँ हसः ॥ अवरं निकृष्टं स्थूलं शरीरं प्राणेन पञ्चवृत्तिप्राणेन रक्षन्प्राणस्यापि स्वप्ने जीवेन सह निर्गमे सद्योमरणमेव स्यात् । अतः प्राणेन शरीरं रक्षन्कुलायाज्जाग्रच्छरीराद् बहिर्निर्गत्य यत्र कामं काम्यत इति कामं यत्र भोग्यं तत्र सर्वत्र चरित्वा अमृतः अमरणधर्मा हिरण्मयः एकहंसः पुनरपिस्वस्थानमीयते गच्छतीत्यर्थः । यद्वा यत्र कामं तत्र ईयते गच्छतीत्यर्थः ॥ स्वप्नान्त उच्चावचमीयमानो रूपाणि देवः कुरुते बहूनि । उतेव स्त्रीभिः सह मोदमानो जक्षदुतेवापि भयानि पश्यन् ॥ स्वप्नान्ते स्वप्नमध्य इत्यर्थः । अन्तश्शब्दो मध्यवचनः । उच्चावचं पुण्यपापलक्षणमृत्कुष्टापकृष्टं सङ्गच्छमानो देवः जीव इत्यर्थः । बहूनि देवादीनि रूपाणि भजत इत्यर्थः । उत शब्दोप्यर्थः । स्त्रीभिःसह मोदमान इव जक्षदिव । जक्षणं भक्षणं हसनं वा । जक्षभक्षहनयोरिति हि धातुः । भयानि बिभेत्येभ्य इति । व्याघ्रादीनि पश्यन्निवापि भवतीत्यर्थः ॥ आराममस्य पश्यन्ति न तं पश्यति कश्चनेति ॥ अस्य जीवस्याराममुपकरणभूतमुद्यानादिकं देहेन्द्रियादिकञ्च सर्वेपि पश्यन्ति । तं देहेन्द्रियादिविविक्तमन्तर्बहिस्सञ्चरन्तमपि न पश्यन्तीति लोकं प्रत्यनुक्रोशं दर्शयतिश्रुतिः । इतिर्मन्त्रसमाप्तौ । लोकप्रसिद्धिरपि तथेत्याह ॥ तं नायतं बोधयेदित्याहुर्दुर्भिषज्यं हास्मै भवति यमेष न प्रतिपद्यते ॥ यत एव स्वप्ने इन्द्रियाण्युपहृत्य जीवो बहिर्निर्गच्छति । अत आयतं गाढं सुप्तम् । यम उपरमे निष्ठा । &amp;ldquo;अनुदात्तोपदेशे&amp;rsquo;&amp;lsquo;त्यनुनासिकलोपः । तं न बाधयेदित्याहुः चिकित्सकाः । ते हि तत्र दोषं पश्यन्ति दुर्भिषञ्ज्यं हास्मै भवति यमेष न प्रतिपद्यते । बहिर्निर्गत आत्मायमिन्द्रियदेशं न प्रतिपद्यते । कदाचिद्व्यत्यासेनेन्द्रियाणीन्द्रियान्तरदेशे प्रवेशयेत् । तत्रान्ध्यबाधिर्यादिदोषप्राप्तौ दुर्भिषज्यं हास्मै भवति दुःखेन भिषक्कर्मास्मै दोषाय भवति । अयं दोषो दुर्विचिकित्स एव स्यादित्यर्थः ॥ स वा एष एतस्मिन्स्वप्नान्ते रत्वा चरित्वा दृष्ट्वैवा पुण्यं पापम्पुनः प्रतिन्यायं प्रतियोन्या द्रवति बुद्धान्तायैव ॥ स्वप्नान्ते स्वप्नस्थान इत्यर्थः । अन्तशब्दः स्थानवचनः । &amp;ldquo;अन्तः समाप्तौ स्थाने च निर्णयेभ्यन्तरेपि चेति नैघण्टुकाः&amp;rsquo;&amp;rsquo; । बुद्धान्तो बोधस्थानं जागरणमिति यावत् । स्वप्नस्थाने क्रीडित्वा चरित्वा पुण्यपापफलमनुभूय पश्चाद्यथान्यायं यथागतम् । अयनमायः गमनम् । योनिशब्दः स्वप्नस्थानाद्यथागतं जाग्रत्स्थानमागच्छतीत्यर्थः ॥ तद्यथा महामत्स्य उभे कूले अनुसञ्चरति पूर्वं चापरं चएवमेवायं पुरुष एतावुभावन्तावनुसञ्चरति स्वप्नान्तं च बुद्धान्तं च ॥ कूलद्वयसञ्चारिमत्स्यवज्जाग्रत्स्वप्नस्थानसञ्चरणशीलो भवतीत्यर्थः । एवं स्थानद्वयसञ्चारं प्रदर्श्य सुषुप्तिदशां प्रकाशयति । तद्यथास्मिन्नाकाशे श्येनो वा सुपर्णो वा विपरिपत्य श्रान्तः संहत्य पक्षौ संलायायैव घ्रियते एवमेवायं पुरुष एतस्मा अन्ताय धावति यत्र सुप्तो न कञ्चन कामं कामयते न कञ्चन स्वप्नं पश्यति ॥ यथा आकाशे श्येनो वा गरुडो वा विशेषेण विपरिपत्यपतनं कृत्वा श्रान्तः सन्पक्षौ संहत्यलीयतेऽस्मिन्पक्षीनिलयः नीडः । समीचीननीडायैव घ्रियते अवविष्ठते । धृङ् अवस्थान इति धातुः । एवमेवायं पुरुषः बुद्धान्तस्वप्नान्तसञ्चरणश्रान्तो यत्र स्थाने सुप्तः न कामाद्युपगतः स्वप्नांश्चान्यान्पदार्थांश्च न पश्यति तादृशाय पूर्वोक्तस्थानद्वयकालुष्यरहितः सुषुप्तिस्थानाय धावतीत्यर्थः । ननु क्वचित्स्वप्नादिदर्शनं क्वचित्तदभाव इत्यत्र किं विनिगमकमित्याशङ्कायां स्थानवैषम्यकृतमित्याह ॥ ता वा अस्यै ता हिता नाम नाड्यो यथा केशः सहस्रधा भिन्न स्तावताणिम्ना तिष्ठन्ति शुक्लस्य नीलस्य पिङ्गलस्य हरितस्य लोहितस्य पूर्णाः अथ यत्रैनं घ्रन्तीव जिनन्तीव हस्तीव विच्छाययति गर्तमिव पतति ॥ यत्र स्थितमेनं केचन घ्नन्तीव जिनन्तीव जयन्तीव गजो विद्रावयतीव गर्तमिव पतननिमित्तं भाति ताः केशसहस्रांशसूक्ष्मा नाना रूपान्नरसपूर्णा हिता नामिका नाड््यो भवन्तीत्यर्थः ॥ यदेव जाग्रद्भयं पश्यति तदत्राविद्यया मन्यते ॥ यद्यज्जाग्रदृशायां भयसाधनं पश्यति तत्सर्वमासु नाडीष्वविद्यया कर्मवशान्मन्यते प्रत्येतीत्यर्थः । हितानामकस्वप्नवहनाडीस्थितस्यकर्मसम्बन्धसत्त्वात् । भीषणस्वाप्नपदार्थप्रति भानं सम्भवतीति भावः ॥ अथ यत्र देव इव राजेवाहमेवेदं सर्वोऽस्मीति मन्यते सोऽस्य परमो लोकः ॥ स यथा कुमारो वा महाराजो वा महाब्राह्मणो वा अतिसीमानं दस्य गत्वा शयीतैवमेवैष एतच्छेते इति बालाकिब्राह्मणोक्तरीत्या यत्र स्थाने स्थितस्य देववद्राजवच्चानन्दानुभवः स्वव्यतिरिक्तानुकूलप्रतिकूलवस्त्वनुपलम्भः सोऽस्य जीवस्य परमो लोकः मुख्याश्रयः । परत्मात्मेति भावः ॥ तद्वा अस्यैतदतिच्छन्दा अपहतपाप्माभयं रूपम् ॥ तदेतत् । अस्यातिच्छन्दाः । छन्दशब्द इच्छावाची । अतिच्छन्दमभिलाषातिगम् । अपहतपाप्मपापप्रतिभटम् । अभयं प्रियम्प्राप्यं रूपं परमात्मैवेत्यर्थः । ततः किमित्यत्राह ॥ तद्यथा प्रियया स्त्रिया सम्परिष्वक्तो न बाह्यं किञ्चन वेद नातरं एवमेवायं पुरुषः प्राज्ञेनात्मनासम्परिष्वक्तो न बाह्यं किञ्चन वेद नान्तरम् ॥ यथा प्रियस्त्रीपरिष्वक्तस्यान्तरदुःखादिपदार्थज्ञानं बाह्यपदार्थज्ञानं वा नास्ति एवं परमप्रियेण प्राज्ञेन परमात्मना परिष्वक्तस्य बाह्याभ्यन्तरज्ञानाभाव उपपद्यते । अत्र च परिष्वङ्गो नाम लय एव । &amp;ldquo;स्वाप्ययात्&amp;rsquo;&amp;rsquo; (ब्र.सू.1.1.10) इति सूत्रे स्वमपीतो भवतीति भाष्यै वाक्यसमानार्थतयैतद्वाक्यस्योदाहृत्वात् । अथवा जाग्रत्स्वप्नभोगप्रदकर्म सम्बन्धविरोधि परिष्वङ्गः सम्बन्धविशेषः सुषुप्तिमात्रकालवर्तीति द्रष्टव्यम् ॥ तद्वा अस्यै तदाप्तकाममात्मकाममकामँ रूपं शोकान्तरम् ॥ तदेव प्राज्ञात्मलक्षणमवाप्तसमस्तकाममात्मव्यतिरिक्तकामनाशून्यम् शोकान्तरं शोकबाह्यम् । अन्तरशब्दो बहिर्योगवचनः । प्राप्यं रूपमित्यर्थः ॥ अत्र पिताऽपिता भवति माताऽमाता ॥ अत्र परमात्मनि सुषुप्तिस्थानेलीनस्य पित्रादयो न सन्ति । तद्रूपस्य शरीरसम्बन्धघटककर्मसम्बन्धशून्यतया अशरीरस्य जनकाभावेन पित्रादेरभावादिति भावः ॥ लोका अलोकाः ॥ तस्याश्रयशून्यत्वादिति भावः ॥ देवा अदेवाः ॥ अनुग्राहकशून्यत्वादिति भावः ॥ वेदा अवेदाः ॥ अननुशासनीयस्वरूपत्वादिति भावः ॥ अत्र स्तेनोऽस्तेनो भवति भ्रूणहाऽभ्रूणहा चण्डालोऽचण्डालः पौल्कसोऽ पौल्कसः श्रमणोऽश्रमणः तापसोऽतापसः ॥ परिशुद्धात्मस्वरूपेस्ते यादिकर्तृत्वाद्यसम्भवादितिभावः । अत्र हेतमाह ॥ अनन्वागतं पुण्येनाननव्गतं पापेन ॥ शरीरसम्बन्धघटकपुण्यपापासंस्पर्शनादिति भावः । ननु चरमदेहवियोगानन्तरभावित्वात्सर्व कर्मप्रहाणस्य कथं सुषुप्तौ कर्मसम्बन्धाभाव इत्याशङ्क्याह ॥ तीर्णो हि तदा सर्वांश्छोकान्हृदयस्य भवति ॥ मनस्तापरूपफलाभावाद्विद्यमानानामपि कर्मणां फलप्रदानाभिमुख्याभावात् । कर्मणामसम्बद्धप्रायत्वात् । शरीरसम्बन्धाभावेन तदनुबन्धिमातापित्रादयो न सन्तीत्यर्थः । ज्ञातृस्वरूपस्य सुषुप्तस्यात्मनो बाह्याभ्यन्तरज्ञानाभावः किन्निबन्धन इत्याशङ्क्याह ॥ यद्वै तन्न पश्यति पश्यन्वै तत्र पश्यति न हि द्रष्टुर्दृष्टेर्विपरिलोपो विद्यते अविनाशित्वान्न तु तद्दितीयमस्ति ततोऽन्यद्विभक्तं यत्पश्येत् ॥ द्वैतं बाह्यमाभ्यन्तरं वा स्वातिरिकं वस्तु सुषुप्तौ जीवो न पश्यतीति यत् । तत् पश्यन् वै न पश्यति । वै शब्द एवार्थः । पश्यतः दर्शनयोग्यज्ञानवत एव बाह्यान्तरादर्शनमित्यर्थः । नन्वपश्यतः कथं पश्यत्त्वमित्यत्राह । नहि द्रष्टुर्दृष्टेर्विपरिलोपो विद्यते अविनाशित्वादिति । ज्ञातुर्धर्मभूतज्ञानस्य नित्यत्वाद्विनाशो नास्तीत्यर्थः । तर्हि सुषुप्तौ कथमदर्शनमिति तत्राह । न तु तद्दितीयमस्ति ततोऽन्यद्विभक्तं यत्पश्येदिति । अयमर्थः । ज्ञानस्वरूपाभावानिबन्धनो बाह्यान्तरद्वितीयज्ञानाभावो न भवति । अपि तु ततो विभक्तस्य प्राज्ञात्मनः पृथक्सिद्धस्यान्यस्यबाह्यान्तररूपद्वितीयवस्तुनोऽभावादेवानुकूलप्रतिकूलपदार्थादर्शनमित्यर्थः । नच पृथक् सिद्धपदार्थाभावस्य जाग्रत्स्वप्नयोरपि समत्वात् । तत्रैव सुषुप्तावप्यविद्यमानपृथक्सिद्ध पदार्थानुभवोऽस्त्विति शङ्क्यम् । तत्र कर्मरूपदोषवशात्पृथक्सिद्धपदार्थोपलम्भसम्भावत्सुषुप्तै कर्मदोषस्याकार्यकरत्वेनासम्बद्धप्रायत्वस्योपपादितत्वाच्च । नच तर्ह्यापृथक्सिद्धतया ब्रह्मात्मकत्वेनैव विषयाणामुपलम्भोऽस्त्विति शङ्क्यम् । एतं ब्रह्मलोकं न विन्दत्यनृतेन हि प्रत्यूढा इति छान्दोग्योक्तरीत्या अनृतशब्दितकर्मविशेषेण जीवधर्मभूतज्ञानस्य तिरोहिततया ब्रह्मण उपलम्भासम्भवेन ब्रह्मात्मकतयाप्युपलम्भासम्भवाद् ब्रह्मात्मकत्वाब्रह्मात्मकत्वोभयबहिर्भूत पदार्थस्याभावादिति भावः ॥ सलिल एको द्रष्टाऽद्वैतो भवति एष ब्रह्मलोकः सम्राडिति हैनमनुशशास याज्ञवल्क्यः ॥ यथा जले जलं प्रक्षिप्तमेकं भवत्येवं सलिलवत्स्वच्छस्वभावे परमात्मनि लीनो यं द्रष्टा जीवः प्राज्ञात्मपरिष्वङ्गवशेनैकीभूतः सन्नद्वैतो भवति । देवादिलक्षण भेदकाकार शून्योभवतीत्येष ब्रह्मलोक एष सुषुप्त्याधारभूतपरमात्मा ह सम्राडिति याज्ञवल्क्योऽनुशिष्ट वानित्यर्थः । ननु कथं सुषुप्त्याधारस्य ब्रह्मलोकत्वं ब्रह्मलोको हि परमगतित्वादिना श्रूयत इत्यत्राह ॥ एषास्य परमागतिः ॥ जीवस्यार्चिरादिगत्या प्राप्यागतिरेषैव ॥ एषास्य परमा सम्पत् ॥ तत्त्वज्ञानादिना प्राप्यापि सम्पदेषैव ॥ एषोऽस्य परमो लोकः ॥ शाश्वतं भोगस्थानमप्येष एव ॥ एषोऽस्य परम आनन्दः ॥ निरतिशयानुकूलोप्यस्यायमेवेत्यर्थः । ननु स्वर्गादिषु भोगेष्वनुकूलेषु जाग्रत्सु कथमेतस्य परमानन्दत्वमित्यत्राह ॥ एतस्यैवानन्दस्यान्यानि भूतानि मात्रामुपजीवन्ति ॥ स्वर्गादिवैषयिकसुखानुभवितारः सर्वेऽप्येतदानन्दसहस्रांशानुभवितार इत्याह । एतस्य परलोकसञ्चरणप्रकारमाह ॥ तद्यथा नस्सुसमाहितमुत्सर्जद्यायादेवमेवायँ शारीर आत्मा प्राज्ञेनात्म नान्वारूढ उत्सर्जन्या (द्या) ति ॥ यथा अनश्शकटं सुतरां समाहितं यात्रोपकरणसम्भाराक्रान्तं सत्पूर्वदेशमुत्सृज्य याति । एवमेव शकटस्थानीयो जीवः प्राज्ञेन परमात्मना सारथिस्थानीयेन सम्बन्धविशेषं प्राप्तः शरीरमुत्सृज्य याति । कदेत्यत्राह ॥ यत्रैतदूर्ध्वोच्छ्वासि भवति ॥ यदा एतच्छरीरमूर्ध्वोच्छ्वासि भवतीत्यर्थः ॥ तद्यथा राजानं प्रयियासन्तमुग्राः प्रत्येनसः सूतग्रामण्योऽभिसमायन्त्येवमेवेममात्मानमन्तकाले सर्वे प्राणा अभिसमायन्ति यत्रैतदूर्ध्वोच्छ्वासि भवति ॥ यथा जिगमिषुं राजानं तदुपजीविनः सर्वे तदाज्ञामन्तरेणाभिमुख्येनायान्ति । एवमेवेममात्मानं भोक्तारमूर्ध्वश्वासकाले सर्वे प्राणा आत्मनः समीपमायान्तीत्यर्थः ॥ स एतास्तेजोमात्रास्समभ्याददानो हृदयमेवान्ववक्रामति ॥ स आत्मा तेजोमय्यो मात्रास्तेजोमात्राः प्रकाशकांशा इत्यर्थः । इन्द्रियाणीति यावत् । ता एताः समभ््याददानः समिति स्वप्नापेक्षया वैषम्यमुच्यते । अस्त्येव स्वप्ने अभ्यादानं न तु सम्यक् । सवासनमभ्यादायेत्यर्थः । हृदयमेव पुण्डरीकाकारमन्वाक्रामति अन्वागछति ॥ तस्य हैतस्य हृदयस्याग्रं प्रद्योतते तेन प्रद्योतेनैष आत्मा निष्क्रामति चक्षुषो वा मूर्ध्रो वा अन्येभ्यो वा शरीरदेशेभ्यः ॥ तस्य हैतस्य म्रियमाणस्य सम्बन्धि यत् हृदयस्याग्रं नाडीमुखान्निर्गमनद्वारं प्रद्योतते उपसंहृतकरणतेजः प्रज्वलितं सत् प्रदीप्तं भवति । तत्प्रकाशितद्वारः सन्नेष आत्मा निष्क्रामति चक्षुरादिद्वारेभ्यः ॥ तमुत्क्रामन्तं प्राणोऽनूत्क्रामति प्राणमनूत्क्रामन्तम्ं सर्वे प्राणा अनूक्रामन्ति ॥ उक्रामन्तमध्यक्षं जीवं मुख्यप्राणोऽनूक्रामति तं मुख्यप्राणं जीवं तदघीना इतरे प्राणा अनूत्क्रामन्तीत्यर्थः ॥ स विज्ञानो भवति स विज्ञानमेवान्ववक्रामति ॥ तस्यान्दशायमुत्क्रामन् जीवः यं यं वापि स्मरन्नित्युक्तन्यायेन प्राप्तव्ययोनिविषयक स्मृतिमान्भवतीत्यर्थः । तच्च ज्ञानं कर्माधीनन्न तु पुरुषयत्नसाध्यम् । यं योगिनः प्राण वियोगकाले यत्नेन चित्ते विनिवेशयन्तीत्युक्तरीत्या योगिनामेव हि चरमं ज्ञानं यत्नसाध्यम् । एवं सविज्ञानमेव पुरुष म्प्राणवर्गोऽनुगच्छतीत्यर्थः ॥ तं विद्याकर्मणी समन्वारभेते पूर्वपज्ञा च ॥ तं तादृशं च पुरुषं संसरन्तं विद्याकर्म पूर्ववासना चानुवर्त्तते । नहि पूर्ववासनां विनाकश्चित्कर्त्तुं भोक्तुं वा प्रभवति । नह्यनभ्यस्ते विषये कौशलमिन्द्रियाणां भवति । पूर्वानुभववासनयाप्रवृत्तानामिद्रियाणामिहजन्मन्यभ्यासमन्तरेणैव कासुचित्क्रियासुचित्रकर्मादिलक्षणासु कौशलं दृश्यते । केषाञ्चिच्चात्यन्तसौकर्ययुक्तास्वपि क्रियास्वकौशलं दृश्यते । तदेतत्सर्वं पूर्ववासनोद्भवानुभवनिमित्तकम् । तस्माद्विद्या कर्मपूर्ववासना लक्षणमेतत्रियं शाकटिकसम्भारस्थानीयं परलोकपाथेयमित्यर्थः ॥ तद्यथा तृणजलूका तृणस्यान्तं गत्वान्यमाक्रममाक्रम्यात्मानमुप सँहरत्येव मेवायमात्मेदँ शरीरं निहत्या विद्यां गमयित्वान्यमाक्रममाक्रम्यात्मानमुप सँहरति ॥ यथा तृणजलूका तृणस्याग्रभागं गत्वान्यं तृणान्तरलक्षणम् । आक्रम्यते इत्याक्रमः आश्रय इति यावत् । तमाश्रित्यात्मनोऽपरावयवमुपसंहरति । एवमेवायं संसरन् जीवः प्राक्तनं शरीरं निहत्य । तस्यैव विवरणम् । अविद्यां गमयित्वा निःसम्बोधतामापाद्य । अन्यं शरीर लक्षणमा क्रममाक्रम्य स्वात्मानं पूर्वस्माच्छरीरादुपसंहरति । ननु देहान्तरारम्भे प्रागुपात्तमेवोपादानं स्वीकृत्य तदेवोपमृद्य स्वर्णकारवद्देहान्तरं करोति । आहोस्विदपूर्वमेवोपादानद्रव्यं स्वीकरोति तत्राह ॥ तद्यथा पेशस्कारी पेशसोमात्रामुपादायान्यन्नवतरं कल्याणतरँ रूपं कुरुते एवमेवायमात्मेदँ शरीरं निहत्याविद्यां गमयित्वान्यन्नवतरं कल्याणतरं रूपं कुरुते-पित्र्यं वा गान्धर्वं वा दैवं वा प्राजापत्यं वा ब्राह्मं वान्येषां वा भूतानाम् ॥ पेशः सुवर्णं तत्करोतीति पेशस्कारी सुवर्णकारः पेशसः सुवर्णस्य मात्रामेकदेशमुपादाय यथान्यत्कल्याणतरं रूपं कुरुते । यद्वा पेशस्कारी कोशकारकृमिः स यथा पेशसः पट्टतन्तोः मात्रामंशमुपादाय नवतरं कल्याणतरं जालं कुरुते । एवमेवायमात्मा इदं शरीरं निहत्यान्यद्रूपं कुरुते पित्र्यं वा गान्धर्वं वा । पित्र्यं पितृभ्यो हितं पितृलोकोपभोगोपयोग्यमित्यर्थः । तथा गान्धर्वं दैवं प्राजापत्यं ब्राह्मम् । गन्धर्वादिलोकोपभोगयोग्यमित्यर्थः । अन्येषां वा भूतानां सम्बन्धिशरीरं करोतीत्यर्थः । कर्तृत्वं चास्य कर्मद्वारकं द्रष्टव्यम् ॥ प्राप्यान्तं कर्म्मणस्तस्य यत्किञ्चेह करोत्ययम् । तस्माल्लोकात्पुनरेत्यस्मै लोकाय कर्मणे ॥ इति तु कामयमानः ॥ इह लोके फलमुद्दिश्य यत्किञ्चित्कर्मकरोति तस्य कर्मणोन्तं भोगेनावसानं प्राप्य कृत्स्नफलं भुक्त्वेति यावत् । तस्माल्लोकादस्मै लोकाय पुनरेति-किमर्थमित्यत्राह । कर्मण इति । कर्मकर्तु मित्यर्थः । इति तु कामयमानः । एवं कामयमानः संसरतीत्यर्थः । एवमविद्वद्विषयं संसारं सप्रपञ्चमुपवर्ण्य विदुषस्तद्वैलक्षण्यं दर्शयति ॥ अथाकामयमानः योऽकामो निष्काम आप्तकाम आत्मकामः न तस्य प्राणा उत्क्रामन्ति ब्रह्मैव सन्ब्रह्माप्येति ॥ अथ शब्द अर्थान्तरपरिग्रहे । अकामयमानः -वीतराग अत्र उच्यत इति शेषः । यः अकामः कामशून्यः । कथं कामशून्यतेत्यत्राह । निष्काम इति । निर्गताः कामाः यस्मात्स तथोक्तः। पूर्वस्थितानां कामानां निर्गतत्वादकामत्वमुपपद्यत इति भावः । उत्तरकामानां सत्त्वेनिवृत्तपूर्वकामस्यापि कथमकामत्वमित्यत्राह - आप्तकाम इति । आप्तः कामो येनसः तथोक्तः । कथमाप्तकामत्वमित्यत्राह - आत्मकाम इति । आत्मैव कामो यस्य सःतथोक्तः । आत्मव्यति रिक्तस्य काम्यस्य वस्तुनः अभावात् आत्मरूपकाम्यस्य नित्यसिद्धत्वादाप्तकामत्वम् । अत एवाकामत्वं चेत्यर्थः । एतादृशस्तु ब्रह्मैव सन् ब्रह्माप्येतीति योजना । ब्रह्मैव सन् आविर्भूत गुणाष्टकरूपब्राह्मस्वरूपः सन् परब्रह्मणि लीनो भवति । अपि पूर्वस्य एतेर्लयार्थकत्वात् । लयो नाम तद्विविक्ततया दर्शनाभावः । अपहतपाप्मत्वादिब्राह्मरूपसाधर्म्येण परब्रह्म विविक्ततया दर्शनायोग्यो भवतीत्यर्थः । नन्वेतन्न सम्भवति । ब्राह्मरूपाविर्भावो हि परब्रह्मो पासीनस्यैव भवति । परञ्ज्योतिरुपसम्पद्य स्वेन रूपेणाभिनिष्पद्यत इति श्रवणात् । देशविशेष विशिष्टब्रह्मप्राप्तिश्चदेशविशेषेऽर्चिरादिमार्गगतिमन्तरेण न सम्भवति । तद्गतिश्च भूतसूक्ष्मयुक्त प्राणादियुक्तस्यैव भवति । तद्योगश्च कर्माधीनः । विधूतकर्मणश्चोत्क्रान्तप्राणतया देहेन्द्रियप्राण योगासम्भवेन देशविशेषविशिष्टब्रह्मप्राप्त्यसम्भवात् । ब्राह्म रूपाविर्भावाभावेन ब्रह्मैव सन् ब्रह्माप्येतीति नोपपद्यत इत्याशङ्क्याह ॥ न तस्य प्राणा उत्क्रामन्ति ॥ तस्मादकामत्वाद्युक्तगुणाज्जीवात्प्राणा नोत्क्रामन्तीत्यर्थः । नटस्य श्रृणोतीतिवदपादानलक्षणसम्बन्धे षष्ठी । अत एव समानप्रकरणे माध्यन्दिनशाखायां न तस्मात्प्राणा उत्क्रामन्तीति स्पष्टं पञ्चमी श्रूयते । तदेष श्लोको भवति ॥ तत्तत्र ब्रह्मविदि विषये एष श्लोकः प्रवृत्तो भवतीत्यर्थः । यदा सर्वे प्रमुच्यन्ते कामायेस्य हृदि श्रिताः । अथ मर्त्योऽमृतो भवत्यत्र ब्रह्म समश्नुत इति ॥ कामा दुर्विषयगोचरमनोरथाः। हृद्गता यदा शान्ता भवन्ति तदनन्तरमेवोपासको मर्त्योऽमृतो भवति । विनष्टाश्लिष्टपूर्वोत्तराधो भवति । अत्र ब्रह्म समश्नुते । अत्रैवोपासनवेलायां ब्रह्मानुभवतीत्यर्थः ॥ आत्मानं चेद्विजानीयादयमस्मीति पुरुषः । किमिच्छन्कस्य कामाय शरीरमनुसञ्ज्वरेत् ॥ यद्ययं पुरुषः स्वात्मानमेतादृशोऽहमस्मि देहेन्द्रियमनःप्राणधीविलक्षणः ब्रह्मात्मकोऽहमस्मीति विजानीयात्तदा देहेन्द्रियोपभोग्येषु लोकादिषु स्पृहाया अभावात् स्वबन्धुभूतभार्यापुत्रादेरप्यभावाच्च स्वस्य किं वा फलमिच्छन् वा स्वानुबन्धिनः कस्याभीष्टायवा शरीरमनुसञ्ज्वरेत् शरीरानुबन्धिफलमनुसृत्य कुतस्तप्येतेत्यर्थः । अतोऽसौ कृतकृत्य एवेत्यर्थः । पुनरपि स्तौति । यस्यानुवित्तः प्रतिबुद्ध आत्मा अस्मिन्सदेहे गहने प्रविष्टः । स विश्वकृत्स हि सर्वस्य कर्ता तस्य लोकस्स उ लोक एव ॥ गहने विषये अनर्थसङ्कटे अस्मिन्देहे सम्प्रविष्टो मननाभ्यासेनावगतः-प्रतिबुद्धःध्यातश्चेत्यर्थः । स विश्वकृत्स एव लोककर्ता ईश्वरवद्वन्द्य इति यावत् । तत्र हेतुमाह । स हि सर्वस्य कर्ता तस्य लोकः स उ लोक एव । लोक आश्रयभूतः सर्वस्य कर्ता य ईश्वरस्तस्यापि स ब्रह्मविल्लोक एव आधार एव । &amp;ldquo;ज्ञानीत्वात्मैमत&amp;rsquo;&amp;lsquo;मिति भगवतैव गीतत्वाद्भगवतो ज्ञानिनं विना आत्मसत्ताया अभावादिति भावः । उशब्दः प्रसिद्धौ ॥ इहैव सन्तोऽथ विद्मस्तद्वयं नचेदवेदिर्महती विनष्टिः ॥ इहैव वर्तमाना वयं तद्ब्रह्म विद्मःजानीमः । नचेज्जानीमस्तर्ह्यवेदिः । वेदनं वेदिः । &amp;ldquo;इन्सर्वधा तुभ्य&amp;rsquo;&amp;rsquo; इति इन्प्रत्ययः । नःस्वरार्थः । अवेदिरज्ञानम् । तदेव महती विनष्टिःमहाहानिरित्यर्थः । ज्ञानाज्ञानयोरेव महालाभहानित्वं दर्शयति ॥ य एतद्विदुरमृतास्ते भवन्त्यथेतरे दुःखमेवापियन्ति ॥ स्पष्टोऽर्थः । तज्ज्ञानस्य महाफलत्वमेवाह ॥ यदैतमनुपश्यत्यात्मानं देवमञ्जसा । ईशानं भूतभव्यस्य न ततो विजुगुप्सते ॥ यदा भूतभव्येशितारं द्योतमानं सर्वभूतात्मानं पश्यति तदा सर्वस्याप्येकात्मकत्वज्ञानात् सर्ववस्तुषु निन्दा न प्रवर्तत इत्यर्थः ॥ यस्मादर्वाक् संवत्सरो अहोभिः परिवर्तते ॥ यस्माद्भूतभव्येशानात्परमात्मनः अर्वाक् तदन्यविषय एवेति यावत् । कालात्मा संवत्सरः स्वावयवैरहोभिः परिवर्ततो परिच्छेदकत्वेन वर्तते । य आत्मा संवत्सरमासादि लक्षणकालपरिच्छेदातीत इत्यर्थः ॥ तं देवा ज्योतिषां ज्योतिरायुर्होपासतेऽमृतम् ॥ ज्योतिषां ज्योतिः प्रकाशकानां प्रकाशकम् । अमृतं कालापरिच्छिन्नम् । आयुःसर्वप्राणिप्राणनहेतुभूतम् । तं ह देवा उपासते । देवोपास्यत्वं तु तस्यैवेत्यर्थः । उक्तं च व्यासार्यैः । &amp;ldquo;ज्योतिषि भावाच्च&amp;rsquo;&amp;rsquo;(ब्र.सू.1.3.32) इति सूत्रे देवा एव ज्योतिरुपासते देवा ज्योतिरेवोपासत इति वावाक्यभङ्गी स्यात् । तत्र न प्रथमः कल्पो युज्यते । मनुष्याणामनधिकार प्रसङ्गात् । तस्माज्ज्योतिरेवोपास्यमित्यर्थः ॥ यस्मिन् पञ्चपञ्चजना आकाशश्च प्रतिष्ठितः । पञ्चजनसञ्ज्ञाः पञ्च आकाशश्च यत्र प्रतिष्ठित इत्यर्थः । अत्राकाशशब्दो भूतान्तरस्याप्युपलक्षकः । पूर्वस्मिन्मन्त्रे ज्योतिषां ज्योतिरितिषष्ठ्यन्तज्योतिः शब्दस्यार्थनिर्णायकसापेक्षत्वात् । पञ्चजनशब्दस्याप्यर्थनिर्णायकान्तरसापेक्षत्वात्पञ्चत्व सङ्ख्यान्वययोग्यानि ज्योतींषीन्द्रियाण्ये वेत्यवसीयन्ते । उक्तं च व्यासार्यैः । श्रुत्यैव पञ्च सङ्ख्ययाविशेषितत्वात् । पञ्चसङ्ख्यज्योतिरन्तर प्रसिद्ध्यभावाच्च परिशेषेणोन्द्रियत्वावगम इति ॥ तमेव मन्य आत्मानं विद्वान् ब्रह्मामृतोऽमृतम् ॥ तादृशमात्मानममृतं ब्रह्मेत्येवं विद्वानन्योप्यमृतो भवतीत्यर्थः । पञ्चजनशब्दनिर्दिष्टानि ज्योतींषि कानीत्यपेक्षायामाह ॥ प्राणस्य प्राणमुत चक्षुषश्चक्षुः उत श्रोत्रस्य श्रोत्रम् । मनसो ये मनो विदुस्ते निश्चिक्युः ब्रह्मपुराणमग्रयम् ॥ प्राणशब्देन स्पर्शनेन्द्रियं गृह्यते । वाय्वाप्यायितत्वात् स्पर्शनेन्द्रियस्य । मुख्यप्राणस्य ज्योतिःशब्देन प्रदर्शनायोगात् । चक्षुषइति चक्षुरिन्न्द्रियं गृह्यते । श्रोत्रस्येति श्रोत्रेन्द्रियम् । मनस इति मनो गृह्यते । समानप्रकरणे माध्यन्दिनशाखायां अन्नस्यान्नमिति पाठादनुक्तमन्यतो ग्राह्यमिति न्यायेन तदपि गृह्यते । सूत्रितं च &amp;ldquo;ज्योतिषैकेषामसत्यन्ने&amp;rsquo;&amp;rsquo; (ब्र.सू.1.4.13) इति । अन्नशब्देन चान्नसम्बन्धिनोर्घ्राणरसनयोर्ग्रहणम् । अन्नेन घ्राणस्याप्यायितत्वलक्षणः सम्बन्धः । रसनस्यान्नभक्षकतया सम्बन्ध इति द्वयोरपि ग्रहणम् । एतत्सर्वं भाष्यश्रुतप्रकाशिकयोःस्पष्टम् । एतादृशं ये जानन्ति ते पुराणमग्न्यम्परं ब्रह्म निश्चिक्युः । निश्चितवन्त इत्यर्थः । तज्ज्ञाने साधनमाह ॥ मनसैवानुद्रष्टव्यम् ॥ अनुपश्चात् श्रवणमननानन्तरं शुद्धेन मनसैव दर्शनसमानाकारस्मृतिसन्ततिरूपं ध्यानं सम्पाद्यमित्यर्थः । एकस्यात्मनः पञ्चजनाकाशाद्याधारत्वं सम्भवतीति मन्यमानं प्रत्याह ॥ नेह नानास्ति किञ्च न ॥ इह द्रष्टव्ये ब्रह्मणि । नानाशब्दो भावप्रधानः । नानात्वमित्यर्थः । इह यस्मिन्पञ्चपञ्चजना इति पूर्वमन्त्रनिर्दिष्ट आत्मनि किञ्चदिपि नानात्वं नास्ति भेदलेशोऽपि नास्तीत्यर्थः ॥ मृत्योः समृत्युमाप्नोति य इह नानेव पश्यति ॥ इव शब्दोऽल्पार्थः। इहात्मनि निखिलप्रपञ्चाधारत्वासम्भवबुद्ध्याऽल्पमपि ना नात्वं यः पश्यति स संसारात्संसारमाप्नोति । अत्यन्तं संसारमाप्नोतीत्यर्थः ॥ एकधैवानुद्रष्टव्यम् एतदप्रमेयं ध्रुवम् ॥ अप्रमेयमपरिच्छेद्यं सर्वभूतात्मभूतं ब्रह्म एकत्वेनैव द्रष्टव्यमित्यर्थः । व्यासार्यैस्तु । एकधैवानुद्रष्टव्यम् । केषाञ्चित्स्वनिष्ठत्वं ब्रह्मान्यपरतन्त्रत्वं वा न मन्तव्यम् । अपि तु परमात्मपरतन्त्रतयैकरूपमेव द्रष्टव्यमित्यर्थ इत्युक्तम् । नेह नानास्ति किञ्च नेत्यत्रापि अब्रह्मात्मकनानात्वं निषिद्ध्यत इत्यप्युक्तम् । तदप्यविरुद्धमेव । एकार्थपर्यव सायित्वाद्द्वयोरपीति द्रष्टव्यम् ॥ विरजः पर आकाशादज आत्मा महान्ध्रुवः । तमेव धीरो विज्ञाय प्रज्ञां कुर्वीत ब्राह्मणः ॥ विरजः रागादिदोषरहितः । आकाशादपि परः कारणभूतः । ध्रुवः स्थिरः । अनाशीत्यर्थः । अजःउत्पत्तिरहितः । एवं भूतो महानात्मा । तादृशमात्मानं धीरः प्रज्ञाशाली विज्ञायश्रवणमननाभ्यां ज्ञात्वा प्रज्ञां निदिध्यासनं कुर्वीतेत्यर्थः । अत्र ब्राह्मणग्रहणं द्विजातेरुपलक्षणम् । यद्वा ब्रह्माधीत इति ब्राह्मणः । अधीतवेद इत्यर्थः ॥ नानुध्यायाद्बहूञ्छब्दान्वाचो विग्लापनं हि तदिति । बहूञ्छब्दान्ब्रह्मगुणानुवर्णनरहितान्नानुध्यायात् न चिन्तयेदित्यर्थः । तत्र प्रयोजनं ब्रह्मविदो नास्तीत्यत्र हेतुमाह तदिति । तत् अब्रह्मगुणवर्णनशब्दानुध्यानादिकं वाचो विग्लापन ङ्ग्लानिसाधनं श्रमजनकमित्यर्थः । इतिर्मन्त्रसमाप्तौ ॥ स वा एष महानज आत्मा योऽयं विज्ञानमयः प्राणेषु य एषोन्तर्हृदय आकाशस्तस्मिञ्छेते ॥ प्राङ्निर्द्दिष्टः अज आत्मा महान्ध्रुव इति योऽयं निर्दिष्ट आत्मा योऽयं विज्ञानमयः प्राणेषु हृद्यन्तर्ज्योतिरिति निर्दिष्टे जीवात्मनि शेते तदन्तरात्मतया वर्तत इत्यर्थः । अत एवोत्तरत्रात्मन्येवात्मानं पश्यतीति वक्ष्यति । अत्र हृद्यन्तरित्यस्य व्याख्यानं य एषोऽन्तर्हृदय इति । ज्योतिरित्यस्य व्याख्यानमाकाश इति । ज्योतिराकाशशब्दयोः प्रकाशकत्वार्थकत्वात् । अतश्चात्राकाशशब्दो जीव पर एव । ननु &amp;ldquo;कामादीतरत्र तत्र चायतनादिभ्यः&amp;rsquo;&amp;rsquo; (ब्र.सू.3.3.38) इत्यधिकरणे वाजसनेयके तु आकाशे शयानस्य वशित्वादिश्रवणात् परमात्मत्वे सति तदा धाराभिधायिन आकाशशब्दस्य तस्यान्ते सुषिरँ सूक्ष्म मिति हृदयान्तर्गतस्य सुषिरशब्द वाच्याकाशस्याभिधायकत्वमवगम्यत इति भाष्ये श्रुतप्रकाशिकायाञ्चाकाशशब्दस्य भूताकाशपरत्वं समर्थितमिव प्रतीयते । अतस्तद्विरुद्धमिदमिति चेत् मैवम् । दहरोऽस्मिन्नन्तराकाश इति च्छान्दोग्यगताकाशशब्दस्येवपरमात्मपरत्त्वं नास्तीत्यत्र तात्पर्यम् । केचित्तु भाष्यानुरोधादन्तर्हृदये यो भूताकाशस्तत्र विज्ञानमयः महानात्मा शेत इत्येवार्थः । अस्मिन्प्रकरणे प्राज्ञेनात्मना सम्परिष्वक्तः प्राज्ञेनात्मनान्वारूढ इति सुषुप्त्युत्क्रान्त्योर्जीव परमात्मभेद प्रतिपादनेन विज्ञानमयशब्दनिर्दिष्टस्य महतश्च परमात्मनः अभेदासम्भवात् । विज्ञानमयशब्देन तच्छरीरकः परमात्मैवाभिधीयते । महद्भूतमनन्तमपारं विज्ञानघन एवैभ्यो भूतेभ्यः समुत्थाय तान्येवानु विनश्यतीति मैत्रेयी ब्राह्मणोक्तरीत्या विज्ञानमयशब्दस्य&amp;quot;अवस्थितेरिति काशकृत्स्नः&amp;rsquo;&amp;rsquo;(ब्र.सू.1.4.22) इति सूत्रोक्तन्यायेनान्तर्यामिपरत्वमित्याहुः । केचित्तु योऽयंविज्ञानमय इत्यत्र कतम आत्मा योऽयं विज्ञानमय इति पूर्वनिर्दिष्टजीवस्य प्रत्यभिज्ञावशेन ग्रहणं न सम्भवति । तस्यमहानज इति महत्त्वाद्यसम्भवात् । अपि तु विज्ञानमय इति साक्षादेव परमात्मनो निर्देश इत्याहुः ॥ तमेव मुमुक्षूपास्यं विशिनष्टि ॥ सर्वस्य वशी सर्वस्येशानः सर्वस्याधिपतिः ॥ सर्वस्य ब्रह्मरुद्रादेर्वशी सर्वो यस्य वशे वर्तते । उक्तं च एतस्य वा अक्षरस्य प्रशासन इति । अतश्च प्रशासनेन धारकत्वलक्षणमात्मत्वमुक्तं भवति । सर्वस्येशान इत्यनेन नियन्तृत्वलक्षणमात्मत्वम् । सर्वस्याधिपतिरिति शेषित्वलक्षणमात्मत्वमुक्तमिति द्रष्टव्यम् । इदं च च्छान्दोग्यदहरविद्यावाक्यप्रतिपन्नसत्यकामत्वादीनामप्युपलक्षणम् । उक्तं च भाष्ये वशित्वादयश्च वाजसनेयके श्रुताः छान्दोग्यश्रुतस्य गुणाष्टकान्यतमभूतस्य सत्यसङ्कल्पत्वस्य विशेषा एवेति सत्यसङ्कल्पत्वसहचारिणां सत्यकामत्वादीनामपहतपाप्मत्वपर्यन्तानां सद्भावमवगमयन्तीति ॥ स न साधुना कर्मणा भूयान्नो एवासाधुना कनीयान् ॥ साध्वसाधुकर्मकृतोत्कर्षापकर्षशून्यइत्यर्थः ॥ एष सर्वेश्वर एष भूताधिपतिरेषभूतपाल एष सेतुर्विधरण एषां लोकानामसम्भेदाय ॥ सर्वेश्वरःनियन्ता अधिपतिःशेषी भूतपालःरक्षकः एषां सर्वेषां लोकानामसाङ्कर्यायधारकः । सेतुरप्ययमेव । अनेन हीश्वरेण सेतुना अविधृता हि लोकाः निर्मर्यादा भवेयुरिति भावः । अत्र प्रकरणोपक्रमे आत्मैवेदमग्रआसीत्पुरुषविध इति देवताविशेषस्य नारायणस्यैव प्रस्तुतत्वात्तस्यैव सर्वेश्वरत्वादिकथनाद्देवतान्तराणां नात्रावकाश इति द्रष्टव्यम् ॥ तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन ॥ ईदृशं परमात्मानं वेदाध्ययनेन यज्ञेन दानेननशनलक्षणेन तपसा च ज्ञातुमिच्छन्ति । आशः अशनं भावे घञ् । अनाशःअनशनं स्वार्थे कः । तच्चानशनं कामानशनात्मकं न तु सर्वात्मनानशनं देहपातप्रसङ्गात् । यद्वा न विद्यते आशा यस्य तदनाशम् । स्वार्थे क प्रत्ययः फलाभिसन्धिविरहितेनेति यावत् । अश्वेन जिगमिषत्यसिना जिघांसतीत्यादावश्वादेः सन्प्रत्ययप्रकृत्यर्थ भूतगमनादिसाधनत्वप्रतिपादनदर्शनात् । इहापि वेदनसाधनत्वमेव प्रतिपाद्यते । नतु विविदिषासाधनत्वम् । यद्यपि प्रकृतिप्रत्ययार्थयोः प्रत्ययार्थस्य प्राधान्यमित्युत्सर्गः। तथाप्यश्वेन जिगमिषतीत्यादौ सन्नन्त प्रयोगस्थाने प्रकृत्यर्थप्राधान्यस्यैव व्युत्पत्तिसिद्धत्वादत्रापि प्रकृत्यर्थीभूतवेदनासाधनत्वमेव वेदानु वचनादीनां तृतीयया प्रतिपाद्यत इति द्रष्टव्यम् ॥ एतमेव विदित्वा मुनिर्भवति ॥ एतमेवात्मानं विदित्वा मुनिर्मननशीलःयोगी भवति । नान्यमित्यर्थः ॥ एतमेव प्रव्राजिनो लोकमिच्छन्तः प्रव्रजन्ति ॥ लोक्यत इति लोकः । एतमेव लोकं परमात्मानमिच्छन्तः सन्न्यासिनस्सन्न्यस्यन्तीत्यर्थः । एतमेवेत्यवधारणाल्लोकान्तरेप्सूनां पारिव्राज्ये नाधिकार इति गम्यते । नहि गङ्गाद्वारं प्रतिपित्सुः काशीवासी पूर्वाभिमुखो याति ॥ एतद्धस्मवै तत्पूर्वे विद्वांसः प्रजां न कामयन्ते किं प्रजया करिष्यामो येषां नोऽयमात्मा ॥ हस्म वै प्रसिद्धौ । एतादृशब्रह्मविदः पूर्वे प्रजां न कामयन्ते किं प्रजया करिष्यामः । प्रजासाध्योऽयंलोकोऽप्यस्माकं परमात्मैव । एतल्लोकसाध्यस्य सुखानुभवस्य परमात्मानु भवाम्बुधिलवकणिकायमानत्वात् । तादृशे परमात्मनि लब्धे एतल्लोकरूपक्षुद्रफलसाधनभूतया प्रजया किङ्करिष्याम इति पूर्वे नाकामयन्तेत्यर्थः ॥ ते हस्म पुत्रैषणायाश्च वित्तैषणायाश्च लोकैषणायाश्च व्युत्थायाथ भिक्षां चरन्ति या ह्येव पुत्रेषणा सा वित्तैषणा या वित्तैषणा सा लोकैषणा उभे ह्येते एषणे एव भवतः ॥ इदं च कहोलब्राह्मणे व्याख्यातम् । स एष नेतिनेतीत्यात्मा अगृह्यो न हि गृह्यते अशीर्यो हि न शीर्यते असङ्गो न हि सज्जते असितो न व्यथते न रिष्यति ॥ एतदपि प्राग्वयाकृतम् ॥ एतमुहै वैतेन तरत इत्यतः पापमकरवम् । इत्यतः कल्याणमकरवमिति ॥ अतो देहयात्रादिलक्षणाद्धेतोः पापमकार्षं पुण्यमकार्षमिति द्वेचिन्ते एतं ब्रह्मविदं न तरतः न प्राप्तुत इत्यर्थः । तत्र हेतुमाह ॥ इहै व एते तरति नैनं कृताकृते तपतः ॥ यस्माद्वेतोः अस्मिन्नेव लोके वसन्पुण्यपापाञ्चतीर्णवान् । तत्र हेतुः नैनं कृताकृते तपतः । एनं हि ब्रह्मविदं कृताकृते सुकृतदुष्कृते फलसम्बन्धिनं कर्तुं न प्रभवतः । एवंविदि पापङ्कर्म नश्लिष्यत इत्यश्लेषश्रवणादिति भावः ॥ तदेतदृचाभ्युक्तम् ॥ तदेतत्पुण्यपापसन्तरणमभिमुखीकृत्य ऋुचोक्तमित्यर्थः । तामेवर्चं पठति ॥ एष नित्यो महिमा ब्राह्मणस्य न वर्धते कर्मणा नो कनीयान् । तस्यै व स्यात् पदवित्तं विदित्वा न लिप्यते कर्मणा पापकेनेति ॥ ब्रह्मविदः एष महिमा स नित्यः । ब्रह्मज्ञानानन्तरं यावदात्मभावितयानुवर्तत इत्यर्थः । कोऽसौ महिमेत्यत्राह । न वर्द्धते कर्मणा नो कनीयान् । तस्यैव स्यात्पदविदिति । तस्य ब्रह्मणः पदवित् । पद्यत इति पदं स्वरूपम् । ब्रह्मस्वरूपविदिति यावत् । सःपुण्यपापकृतलक्षणकर्म कृतोत्कर्षापकर्षशून्यो भवति । एष महिमा ब्रह्मविद इत्यर्थः । महिमज्ञानस्य फलमाह ॥ तं विदित्वा न लिप्यते कर्मणा पापकेन ॥ तं ब्रह्मविन्महिमानं विदित्वा पापकेन कर्मणा न लिप्यते इत्यर्थः ॥ तस्मादेवं विच्छान्तो दान्त उपरतस्तितिक्षुः समाहितो भूत्वा आत्मन्येवात्मानं पश्यति ॥ सर्वात्मानं पश्यति य एवं वित् शास्त्रजन्यज्ञानवान् । शमःअतरिन्द्रियनियमनरूपः । दमः बहिरिन्द्रियनियमनरूपः । उपरतिःनिषिद्धकाम्यादिषु कर्मसूपरतिः । तितिक्षा क्षमा । समाहितः समाहितचित्त इत्यर्थः । एवंरूपः सन्नात्मनि जीवात्मनि परमात्मानं तदन्तर्यामिणं पश्येदित्यर्थः । भाष्यादिषु कोशेष्वात्मन्येवात्मानं पश्येदिति पाठो दृश्यते । अतः पाठद्वैविध्यमत्र द्रष्टव्यम् ॥ किञ्च-सर्वमात्मानं पश्यति ॥ आत्मानं परमात्मानं सर्वशरीरकं च पश्येदित्यर्थः ॥&lt;/li&gt;&#xA;&lt;/ol&gt;</description>
    </item>
  </channel>
</rss>
