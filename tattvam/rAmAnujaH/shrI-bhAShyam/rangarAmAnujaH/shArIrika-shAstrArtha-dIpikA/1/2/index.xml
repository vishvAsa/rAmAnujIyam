<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/</link>
    <description>Recent content in &#43;२ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/index.xml" rel="self" type="application/rss+xml" />
    <item>
      <title>12 सर्वत्रप्रसिद्ध्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/12_sarvatraprasiddhyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/12_sarvatraprasiddhyadhikaraNam/</guid>
      <description>&lt;p&gt;॥सर्वत्र प्रसिद्धोपदेशात्॥ प्रथमे पादे समस्तप्रपञ्चविलक्षणपुरुषोत्तमाख्यवेदान्तवेद्यब्रह्मण एव जगत्कारणत्वं प्रसाधितम्। तत्र जन्मादिसुत्रे ब्रह्म कारणमेव ब्रह्मैव कारणमिति अयोगान्ययोगव्यवच्छेदौ लक्षणस्य असम्भवातिव्याप्रिपरिहाराय विवक्षितौ। तत्र अयोगव्यवच्छेदः प्रथमपादेन विवक्षितः। अन्ययोगव्यवच्छेदार्थस्त्रिपाद्यारम्भ इति विभागः। पूर्वपादे अस्पष्टजीवलिङ्गाकानि विचारितानि। स्पष्टजीवसिङ्गानि द्वितीये, स्पष्टरजीवलिङ्गानि तृतीये, प्रधानच्छायानुसारीणि त्तुरीये, इति प्रायिकोऽयं पादार्थविभागः। छान्दोग्ये&amp;ndash; &amp;lsquo;सर्वं&amp;quot; खल्विदं ब्रह्म तज्जलानिति शान्त उपासीत&amp;rsquo;। जायत इति जम्। लीयत इति लम्। जलशब्दौ डप्रत्ययान्तौ। अनितीत्यन्। जीवतीत्यर्थः। क्विबन्तो विजन्तो वाऽयं शब्दः। तस्य जलान् तज्जलान्। इतिर्हेत्वर्थः। सर्वशब्दः सर्वशरीरकपरः। इदमित्येतत् ब्रह्मणः सर्वस्य वा विशेषणम्। अतश्च तज्जत्वात् तल्लत्वात्तदनत्वात् सर्वात्मकं ब्रह्मेति शान्तस्सन्नुपासीतेत्यर्थः। अत्र तज्जत्वतल्लत्वे स्थूलचिदचिच्छरीरकब्रह्मगते। उपादानोपादेयभावस्याभिन्ननिष्ठत्वात्। तदनत्वरूप तन्नियाम्यत्वं तु न ब्रह्मगतम्, ब्रह्मणस्तदसम्भवात्। अपि तु चिदचिन्मात्रगतमिति द्रष्टव्यम्। यद्वा&amp;ndash; &amp;lsquo;सर्वभूतात्मके तात जगन्नाथे जगन्मये। परमात्मनि गोविन्दे मित्रामित्रकथा कुतः&amp;rsquo;॥ इत्युक्तरीत्या रागद्वेषादिरहितस्सन् वक्ष्यमाणमनोमयत्वादिगुणकं ब्रह्मोपासीतेत्यर्थः। अस्मिन्पक्षे सार्वात्म्यं नोपास्यगुणतया विवक्षितं, उत्पत्तिविशिष्टसार्वात्म्यगुणावरुद्धे वक्ष्यमाणमनोमयत्वादि गुणविधानानुपपत्तिप्रसङ्गात्। न च उपासनोत्पत्तिवाक्यश्रुतस्य सार्वात्म्यस्याविवक्षा कथमभ्युपगन्तव्येति वाच्यम्। &amp;lsquo;सर्वं खल्विदं ब्रह्म तज्जला&amp;rsquo; नित्येतस्य वाक्यस्य खलुशब्दकृतेन प्रसिद्धवन्निर्देशेन &amp;lsquo;शान्तउपासीते&amp;rsquo;त्यनेनैकवाक्यत्वस्य विवारितत्वात्। न हि उपासीत खल्विति वचनव्यक्तिर्घटते। अस्मिन्वाक्ये उपास्याकांक्षायां पूर्ववाक्यप्रतिपन्नस्य ब्रह्मरूपधर्मिमात्रस्यैव उपास्यतया अन्वयः। न तु सार्वात्म्यविशिष्टस्य। ननु तर्हि एकवाक्यत्वस्य संभवे &amp;lsquo;तज्चला&amp;rsquo; नित्यन्तस्य पृथग्वाक्यत्वकल्पनायोगात्, सार्वात्म्य उत्पत्तिवाक्यविहितत्वेऽपि मनोमयत्वादीनां उत्पत्तिशिष्टगुण अविरोधिनामन्वये दोषाभावाच्च वाक्यभेदकल्पनं वा, शाण्डिल्यविद्यायां सार्वात्म्य अनुपास्यत्वकल्पनं&amp;quot; वा व्यर्थमिति चेन्न। &amp;lsquo;उपासीते&amp;rsquo;त्यनेन वाक्यैकवाक्यत्वाभयुपगमेऽपि पदैकवाक्यत्वनिह्करणे दोषाभावात्, शांति हेतुतया अन्वितस्य सार्वात्म्यस्य उपास्यत्वे प्रमाणाभावाच्च। ननु ब्रह्मणस्सर्वात्मकत्वात् यत्र क्वचित् क्रियमाणस्यापि रागद्वेषादेः आत्मद्वेषर्यवसन्नत्वेन अयुक्तस्वात् &amp;lsquo;शान्तस्सन्नुपासीते&amp;rsquo;त्युक्ते ब्रह्मोपासीतेति कथमवगम्यते, &amp;lsquo;सर्वं खल्विदं ब्रह्मे&amp;rsquo; त्यस्य शमविध्यर्थवादभूतस्य उपास्यसमर्पकत्वाभावादिति चेत् सत्यम्। शमविध्यर्थतया निर्दिष्टस्यापि ब्रह्मणः उपास्याकांक्ष आपूरकत्वस्यापि सम्भवात्, अन्यार्थतया पूर्ववाक्यनिर्दिष्टं ब्रह्मविहाय उपास्यान्तरकल्पनस्य अनुचितत्वात्, &amp;lsquo;मूलतश्शाखां&amp;quot; परिवास्य उपवेषं करोती&amp;rsquo;त्यत्र &amp;lsquo;मूलत&amp;rsquo;इत्यस्य शाखापरिवासने अपादानतया अन्वितस्य आकांक्षावशेन &amp;lsquo;उपवेषं&amp;quot; करोती&amp;rsquo;त्यनेनाप्यन्वयाभ्युपगमादिति द्रष्टव्यम्। विहितमुपासनं स्तौति- &amp;lsquo;अथ खलु क्रतुमयः पुरुषो यथाक्रतुरस्मिन् लोके पुरुषो भवति तथेतः प्रेत्य भवति&amp;rsquo;। &amp;lsquo;तं यथा यथोपासते तथेतः प्रेत्य भवती&amp;rsquo;ति श्रुत्यन्तरात् इह लोके पुरुषः यथाक्रतुः तथैव इतः प्रेत्य अमुष्मिन्लोके भवति। ततो हेतोः पुरुषः&amp;quot; क्रतुमयः=क्रतुप्रधानः। उपासनप्रधान इत्यर्थः। एवं विहितं ब्रह्मोपासनं मनोमयत्वादिगुणान्तरविधानाय अनुवदति। &amp;lsquo;स क्रतुं कुर्वीत&amp;rsquo;।सः=पुरुषः। क्रतुं=ब्रह्मोपासनं कुर्वीतेत्यर्थः। मनोमयः विवेकादिसाधनसप्तकानुगृहीतपरमात्मोपासननिर्मलीकृतमनोमात्रग्राह्य इत्यर्थः। प्राणशरीरः=जगति सर्वेषां प्राणानां धारकः। प्राणो यस्य शरीरं आधेयं विधेयं शेषभूतञ्च स प्राणशरीरः। एतेषामेव शरीरशब्दप्रवृत्तिनिमित्तत्वात्। भारूपः=भास्वररूपः। &amp;lsquo;आदित्यवर्णन्तमसः परस्तात्, पश्यते रुक्मवर्ण&amp;rsquo;मित्यादिप्रमाणप्रतिपन्नस्वासाधारणनिरतिशयकल्याणगुणगणनिरतिशयदीप्तियुक्तविग्रहशालीत्यर्थः। सत्यसङ्कल्पः=अप्रतिहतसङ्कल्पः। आकाशात्मा=आकाशवत् सूक्ष्मस्वच्छस्वरूपः। अव्याकृताकाशस्यात्मभूत इति वा, स्वयं च प्रकाशयतीति वा आकाशात्मा। सर्वकर्मा। क्रियत इति कर्म। सर्वं जगत् यस्य कर्म सर्वा वा क्रिया यस्यासौ सर्वकर्मा। सर्वकामः। काम्यन्त इति कामाः भोग्यभोगोपकरणादयः। ते परिशुद्धास्तस्य सन्तीत्यर्थः। सर्वगन्धस्सर्वरसः। &amp;lsquo;अशब्दमस्पर्श&amp;rsquo;मित्यादिना प्राकृतगन्धरसादिनिषेधात् अप्राकृताः&amp;quot; स्वभोग्यभुतास्सर्वविधास्तस्य सन्तीत्यर्थः। &amp;lsquo;सर्वमिदमभ्यात्तः&amp;rsquo;। उक्तं सर्वकल्याणगुणजातं स्वीकृतवान्। &amp;lsquo;भुक्ताब्राह्मणा&amp;rsquo; इतिवत् कर्तरिक्तप्रत्ययः। अवाकी अनादरः। आदर्तव्याभावात्। &amp;lsquo;एषम आत्माऽन्तर्हृदयेऽणीयान् व्रीहेर्वा यवाद्वा सर्षपाद्वा श्यामाकाद्वा श्यामाकतण्डुलाद्वा&amp;rsquo;। मदीये हृदये व्रीह्याद्यपेक्षया अणुत्वेन आत्मत्वेन उपासनार्थमवस्थित इत्यर्थः। तथाऽनुसन्धानं कर्तव्यमित्यर्थः। अन्तर्हृदये उपास्यमानस्य प्राप्याकारमनुसन्धेयं निर्दिशति&amp;ndash; &amp;lsquo;एषम आत्माऽन्तर्हृदये ज्यायान् पृथिव्या ज्यायानन्तरिक्षाज्ज्यायान् दिवो ज्यायानेभ्यो लोकेभ्यः सर्वकर्मा सर्वकामस्सर्वगन्धस्सर्वरसस्सर्वमिदमभ्यात्तोऽवाक्यनादरः&amp;rsquo;। उक्तोऽर्थः। एवंभुतं परंब्रह्म परमकारुण्येन अस्मदुज्जिजीविषया अस्मद्धृदये सन्निहितमित्यनुसन्धातव्यमित्याह&amp;ndash;&amp;lsquo;एषम आत्मे&amp;rsquo;ति। यथोपासनं ईदृशपरमात्मानं &amp;lsquo;अस्माच्छरीरात्समुत्थाये&amp;rsquo;त्युक्तरीत्या देशविशेषविशिष्टं प्राप्तास्मीति निश्चयरूपमनुसन्धानं कर्तव्यमित्याह&amp;ndash; &amp;lsquo;एतमितःप्रेत्याभिसम्भविताऽस्मीति&amp;rsquo;। अत्र इतीत्यस्य &amp;lsquo;स क्रतुं कुर्वीते&amp;rsquo;त्यनेनान्वयः। &amp;lsquo;मनोमय&amp;rsquo; इत्यारभ्य &amp;lsquo;अभिसम्भवितास्मी&amp;rsquo; त्येतत्पर्यंतोऽनुसन्धानप्रकारः। अत्र च इतिशब्दनिर्दिष्टो मनोमयत्वादिगुणगतः क्रमविशेष एकएव विधीयते, मनोमयत्वाद्युपास्यगुणानां&amp;quot; तु आक्षेपतो विधानं पृष्टगतसर्वताविधानादिव पृष्टानाम्, ततश्च प्राप्तानुवादेन मनोमयत्वाद्यनेकगुणविधाने वाक्यभेद इति शङ्का प्रत्युक्ता। यद्वा&amp;ndash; विधेयानां बहुत्वेऽपि क्रमरूपविधेयतावच्छेदकैक्यान्न वाक्यभेदः, &amp;lsquo;यदग्नये च प्रजापतये&amp;rsquo; चेति वाक्ये देवतात्वरूपविधेयतावच्छेदकैकग्येन वाक्यभेदस्य तांत्रिकैः&amp;quot; परिहृतत्वात्। केचित्तु- प्राप्तोपासनानुवादेन अभ्युदयेष्टिवत् प्रयोगविधित्वसम्भवात् न वाक्यभेद इति वदन्ति। एवंविधप्राप्यप्राप्ति निश्चयोपेतस्य उपासकस्य प्राप्तौ संशयो नास्तीत्युपसंहरति-&amp;lsquo;यस्य स्यादद्धा न विचिकित्साऽस्ति&amp;rsquo;। अत्र इतिशब्दाध्याहारः, पुर्ववाक्यस्थेतिशब्दस्य क्रमवाचकस्यैव वा अनुषङ्गः। उक्तप्रकारेण यस्योपासकस्य अद्धा निश्चयोऽस्ति तस्य प्राप्तौ विचिकित्सा संशयो नास्तीत्यर्थः। अस्मिन् प्रकरणे &amp;lsquo;सर्वं खल्विदं ब्रह्मे&amp;rsquo;त्यत्र ब्रह्मशब्देन प्रत्यगात्मैव निर्दिश्यते। तस्यैव सर्वपदसामानाधिकरण्येन निर्देशोपपत्तेः। सर्वशब्दनिर्दिष्टं हि ब्रह्मादिस्तम्बपर्यन्तं कृत्स्नं जगत्। ब्रह्मादिस्तम्बपर्यन्तभावश्च प्रत्यगात्मन एव अनाद्यविद्यामूलकर्मविशेषोपाधिक उपपद्यते। परमात्मनो निरस्तसमस्ताविद्यस्य समस्तहेयाकरसर्वभावो नोपपद्यते। प्रत्यगात्मन्यपि ब्रह्मशब्दः क्वचित्प्रयुज्यते &amp;lsquo;इदं ब्रह्मायाती&amp;rsquo;त्यादौ। अत एव &amp;lsquo;परमात्मा परंब्रह्मे&amp;rsquo;ति परमेश्वरस्य क्वचित्सविशेषणोनिर्देशः। प्रत्यगात्मनश्च निर्मुक्तोपाधेः&amp;quot; ब्रह्मत्वञ्च विद्यते। &amp;lsquo;स चानन्त्याय कल्पत&amp;rsquo; इति पूर्वपक्षे प्राप्त उच्यते&amp;ndash; सर्वत्र प्रसिद्धोपदेशात्॥ सर्वस्मिन् जगति &amp;lsquo;सर्वं खल्विदं ब्रह्मे&amp;rsquo;ति तदात्मकतया अभिधीयमानं परंब्रह्मैव। कुतः प्रसिद्धोपदेशात्। तज्जत्वतल्लत्वादिना सर्वं खल्विदमिति प्रसिद्धवदुपदेशात्। यस्मात् जगज्जन्मस्थितिलयाः वेदान्तेषु प्रसिद्धाः तदेवात्र ब्रह्मेति प्रतीयते। वेदान्तप्रसिद्धत्वञ्च परब्रह्मण एव। &amp;lsquo;यतो वा इमानि भतानि जायन्त&amp;rsquo; इत्यादिवेदान्तेषु परब्रह्मण एव प्रसिद्धेः। न प्रत्यगात्मनः। ब्रह्मादिस्तम्बभावेऽपि प्रकारभूतशरीरगतानां दोषाणां प्रकारिण्यात्मनि अस्पर्शात् निरस्तसमस्ताविद्यत्वस्य नानुपपत्तिः। जीवानाञ्च प्रतिशरीरं भिन्नानामन्योन्यतादात्म्यासम्भवेन सार्वात्म्यस्यासम्भावितत्वात्। अतः सर्वजगत्कारणत्वप्रयुक्तसर्वात्मत्वस्य परब्रह्मण्येव सम्भवात् परमेव ब्रह्मेहवाक्ये प्रतिपाद्यते॥॥विवक्षितगुणोपपत्तेश्च॥ विवक्षितानां मनोमयत्वसत्यसङ्कल्पत्वादीनां गुणानां परमात्मन्येवोपपत्तेश्च। विवक्षितत्वं = तात्पर्यविषयत्वम्। &amp;lsquo;यथाक्रतुरस्मिन् लोके पुरुषो भवती&amp;rsquo;ति वाक्येन मनोमयत्वादिगुणकोपासनेन तद्गुणकब्रह्मप्राप्तेः&amp;quot; फलत्वावेदनेन फलरूपतात्पर्यलिङ्गसद्भावात् मनोमयत्वादीनां तात्पर्यविषयत्वलक्षणं विवक्षितत्वमवसीयते॥॥अनुपपत्तेस्तु न शारीरः॥ विवक्षितानां गुणानां शरीरे अनुपपन्नत्वात् शारीरपरिग्रहशङ्का नास्तीत्यर्थः॥॥कर्मकर्तृव्यपदेशाच्च॥ &amp;lsquo;एतमितः प्रेत्याभिसम्भवितास्मी&amp;rsquo;ति प्राप्यतया परंब्रह्म व्यपदिश्यते। प्राप्तृतया च जीवः। अतः प्राप्ता जीवउपासकः। प्राप्यं परंब्रह्मोपास्यमिति॥॥शब्दविशेषात्॥ &amp;lsquo;एषम आत्माऽन्तर्हृदय&amp;rsquo; इति शारीरप्षष्ठ्या निर्दिष्टः, उपास्यस्तु प्रथमया। अतो नोपासकस्य जीवस्यैवोपास्यत्वम्॥॥स्मृतेश्च॥ &amp;lsquo;सर्वस्यचाहं हृदि सन्निविष्टो मत्तस्स्मृतिर्ज्ञानमपोहनञ्च&amp;rsquo; इति उपास्यहृदयगतं उपासकाद्भिन्नं दर्शयति॥॥अर्भकौकस्त्वात्तद्व्यपतेशाच्च नेति चेन्न निचाय्यत्वादेवं व्योमवच्च॥ अर्भकौकस्त्वं = अल्पायतनत्वम्। तद्व्यपदेशः = अल्पत्वव्यपदेशः। &amp;lsquo;एषम आत्मान्तर्हृदय&amp;rsquo; इति अणीयसि हृदयायतने स्थितत्वात्, &amp;lsquo;अणीयान् व्रीहेर्वा यवाद्वे&amp;rsquo;ति स्वरूपेण अणीयस्त्वव्यपदेशाच्च नायं परमात्मा। अपि तु जीवएव। परमात्मनः अल्पायतनत्वाल्पत्वयोरसंभवादिति चेन्न। एवं निचाय्यत्वात् = अल्पायतनत्वाल्पत्वाभ्यां&amp;quot; तस्यैव उपास्यत्वसंभवात्। व्योमवच्चेदं ब्रह्म व्यपदिश्यते&amp;ndash; &amp;lsquo;ज्यायान् पृथिव्या ज्याया&amp;rsquo; नित्यादि। अतश्च ज्यायस्त्वे उपाध्यश्रवणात् ज्यायस्त्वं स्वाभाविकम्। अणीयस्त्वे उपाधि श्रवणादणीयस्त्वमौपाधिकमित्यवसीयते॥॥संभोगप्राप्तिरिति चेन्न वैशेष्यात्॥ परब्रह्मणश्शरीरान्तर्वर्तित्वनिमित्तसुखदुःखोपभोगप्रसक्तिर्जीववस्त्यादिति चेन्न। तस्य अनपहतपाप्मत्वात् अपहतपाप्मत्वकृतहेतुविशेषसद्भावात् न भोगप्रसक्तिरिति॥ ॥इति सर्वत्रप्रसिद्ध्याधिकरणम्॥&lt;/p&gt;</description>
    </item>
    <item>
      <title>13 अत्त्रधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/13_attradhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/13_attradhikaraNam/</guid>
      <description>&lt;p&gt;॥अत्ता चराचरग्रहणात्॥ कठवल्लीष्वाम्नायते&amp;ndash;&amp;lsquo;यस्य ब्रह्म च क्षत्रञ्च उभे भवत ओदनः। मृत्युर्यस्योपसेचन् कइत्था वेद यत्र सः&amp;rsquo;। ब्रह्मक्षत्राख्यवर्णद्वयोपलक्षितकृत्स्नचराचरात्मकमिदं जगत् यस्यौदनो भवति। विनाश्यं&amp;quot; भवतीत्यर्थः। यस्य मृत्युः स्वयमद्यमानत्वे सति अन्यस्यादनहेतुर्भवति तत्प्रकारं इदमित्थमिति को वेदेत्यर्थः। ननु ब्रह्मक्षत्रशब्देन कृत्स्नचराचरग्रहणे किं बीजमितिचेत्, उच्यते&amp;ndash; ब्रह्म क्षत्रञ्च ओदन इत्युक्ते ब्राह्मणक्षत्रियवर्णयोः कञ्चित्प्रति ओदनशब्दमुख्यार्थत्वासम्भवात् ओदनशब्देन भोज्यत्वं&amp;quot; भोग्यत्वं वा विनाश्यत्वं वा लक्षणीयम्। न हि ब्रह्मक्षत्रमात्रभोक्ता तन्मात्रसंहर्ता वा क्वचिज्जीवो वा परमात्मा वाऽस्ति। न च अन्तरादित्यविद्यायां &amp;lsquo;येचामुष्मात्पराञ्चो लोकास्तेषाञ्चेष्टे&amp;rsquo; इति सर्वलोकेश्वरे परमात्मनि उपासनार्थं लोकविशिषेशितृत्वश्रवणवत् सर्वसंहर्तर्यपि परमात्मनि ब्रह्मक्षत्रसंहरणं उपासनार्थमुपदिश्यतामिति वाच्यम्। तद्वदस्योपासनाप्रकरणत्वाभावात्। अतः ब्रह्मक्षत्रग्रहणस्य चराचरमात्रोपलक्षणत्वं युक्तमिति द्रष्टव्यम्। ननु एवमपि ओदनशब्देव किमिति विनाश्यत्वं लक्षणीयम्। गौणत्वमपि शब्दस्य साधारणगुणमपहाय असाधारणगुणेनैव निर्वाह्यम्। न हि &amp;lsquo;अग्निर्माणवक&amp;rsquo; इत्यत्र अग्निशब्देन पैङ्गल्यादेरिव द्रव्यत्वादेरुपस्थितिरस्ति। अत एव च प्रोद्गातृशब्दः सर्वर्त्विक्साधारणगुणं विहाय उद्गातृगणमात्रलक्षकः पूर्वतंत्रे निर्णीतः, तद्वदिहापि ब्रह्मक्षत्रयोः ओदनशब्दमुख्यार्थत्वासम्भवेऽपि भोज्यतवभोग्यत्वरूपान्तरङ्गाकारलक्षकत्वमेव युक्तम्, नत्वत्यन्तबहिरङ्गस्य विनाश्यत्वाकारस्य। येन निखिलचराचरसंहर्ता परमात्माऽत्र वाक्ये प्रतीयते इति चेत् उच्यते&amp;ndash; यद्यपि विनाश्यत्वं साधारणाकारः, तथाऽपि &amp;lsquo;मृत्युर्यस्योपसेचन&amp;rsquo;मिति वाक्यशेषानुरोधात् साधारणोऽपि गौण्यावृत्त्या लक्षयितुमुचितः। न च उपसेचनशब्दस्य ओदनशब्दस्वारस्यानुरोधेन असाधारणाकाररूपभोग्यत्वे लक्षिते जघन्यमुपसेचनपदं अबाधकस्वाभिप्रायेण कथञ्चिन्नीयम्, अतश्च योब्रह्मक्षत्रभोक्ता यस्य च मृत्युरबाधकः सोऽस्मिन् मंत्रे प्रतिपाद्यतामिति वाच्यम्। उपसेचनत्वेन रूपितस्य मृत्योः&amp;quot; ओदनत्वरूपितेन ब्रह्मक्षत्रशब्दितेन दध्यन्नवत् प्रतीतस्य सम्बन्धस्य सर्वात्मना बाधप्रसङ्गात्। न हि यस्य ब्रह्मक्षत्रं भोग्यं यस्य च मृत्युरबाधक इत्युक्ते मृत्योः ब्रह्मक्षत्रस्य च सम्बन्धः&amp;quot; प्रतीयते। अतः उपसेचनशब्दसय् ओदनशब्दापेक्षया जघन्यत्वेऽपि अबाधकत्वरूपसाधारणगुणं विहाय स्वयमद्यमानत्वे सति अन्यादनहेतुत्वरूपासाधारणाकारएव ग्राह्यः। अतश्च एकवाक्यान्तर्गतचरमश्रुतोपसेचनपदानुसारेण ओदनशब्देनापि विनाश्यत्वमेव लक्षणीयम्। स्वबुद्ध्युपस्थापनीयविशेषाकाररूपगुणग्रहणादपि एकवाक्यतापन्नपदान्तरेपस्थापितविशेषाकाररूपगुण ग्रहणस्यैव बुद्धिलाघवेन एकवाक्यतासामर्थ्यानुरोधेन च न्याय्यत्वादिति अन्त्राधिकरणे निर्णीतत्वादित्यलं पल्लवितेन॥ &amp;lsquo;क इत्थावेद यत्र स&amp;rsquo; इत्यस्यार्थस्य दुर्बोधत्वेन न वयं तदुपासने शक्ता इति मन्यमानं प्रति उपास्योपासकयोरेकगुहानुप्रवेशेन परमात्मनश्च सूपास्यत्वं द्वाभ्यां मंत्राभ्यां दर्शयति&amp;ndash;&amp;lsquo;ऋतां&amp;quot; पिबन्तौ सुकृतस्य लोके गुहां प्रविष्टौ परमे परार्द्ध्ये। छायातपौ ब्रह्मविदो वदन्ति पञ्चाग्नयो ये च त्रिणाचिकेताः&amp;rsquo;। सत्यपदवाच्यावश्यंभावि कर्मफलमनुभवन्तौ सुकृतसाध्यलोकवार्तिनौ ह्युदयगुहां&amp;quot; प्रविष्टौ परार्द्ध्ये उत्कृष्टे परमाकाशे वर्तमानौ अज्ञसर्वज्ञरूपतया छायातपशब्दनिर्दिष्टौ पञ्चाग्निशुश्रूषापरिशुद्धान्तः&amp;quot; करणाः त्रिणाचिकेता ब्रह्मवेदो वदन्तीत्यर्थः। अत्र वाक्ये छायाशब्देन जीवं निर्दिशतोऽयमभिप्रायः। उपास्योपासकयोरेकगुहावर्तित्वे तयोरेव प्राप्यप्राप्तृतया प्राप्यस्यच तत्प्राप्तिसाधनत्वेन निरूपिते शरीरे अवस्थानं न युक्तम्। न हि रथेन प्राप्तव्योऽर्थो रथस्थो भवतीति शङ्का न कार्या। प्राप्यस्य परमात्मनस्तत्रावस्थितत्वेऽपि जीवस्य &amp;lsquo;पराभिध्यानात्तु तिरोहित&amp;rsquo; मित्युक्तरीत्या परमात्सङ्कल्परूपाविद्यावेष्टिततया तदनुभवलक्षमतत्प्राप्तेरभावेन प्राप्तृप्राप्ययोः रथत्वरूपितशरीरान्तर्वर्ति एकगुहाचर्तित्वेनानुपपत्तिः। तत्र &amp;lsquo;यस्य ब्रह्म च क्षत्रञ्चे&amp;rsquo;ति वाक्ये ब्रह्मक्षत्रिययोरेव ओदनत्वरूपणेन भोज्यत्वस्य वा भोग्यत्वस्य वा प्रतीतेः तत्प्रतिसम्बन्धियस्येतिषष्ठ्यन्तयच्छब्दनिर्दिष्टो भोक्ता जीवएव स्यात्, परमात्मनो भोक्तृत्वासम्भवादिति पूर्वपक्षे प्राप्ते &amp;lsquo;अत्ताचराचरग्रहणा&amp;rsquo; दित्यादिभिश्चातुर्भिस्सूत्रैस्सिद्धान्तः&amp;quot; कृतः। अत्ता चराचरग्रहणात्॥ &amp;lsquo;उच्ये भवत ओदन&amp;rsquo; इति ओदनप्रतिसम्बन्धितया प्रतीयमानः अत्ता परमात्मैव। ब्रह्मक्षत्रशब्दगृहीतनिखिलचराचरसंहर्तृत्वस्य अस्मिन् मंत्रे प्रतिपादनात्॥॥प्रकरणाच्च॥ प्रकरणञ्चेदं परस्यैव ब्रह्मणः। &amp;lsquo;महान्तं विभुमात्मान&amp;rsquo; मिति प्रस्तुतत्वेन तस्य ब्रह्मप्रकरणमध्यगतत्वाच्च॥ननु &amp;lsquo;ऋतंपिबन्ता&amp;rsquo; वित्युत्तरमंत्रे कर्मफलभोगान्वयिनोरेव प्रतिपातनात् परमात्मनश्च जीववत् कर्तृत्वेन वा अन्तः करणवत् करणत्वेन वा अन्वयासम्भवात्, परमात्मप्रकरणमध्यगतत्वन्नास्तीति आशङ्कायामाह&amp;ndash; ॥गुहांप्रविष्टावात्मानौहि तद्दर्शनात्॥ गुहां प्रविष्टौ जीवपरमात्मानावेव। तयोरेव अस्मिन्प्रकरणे गुहाप्रवेशदर्शनात्। &amp;lsquo;तं दुर्दर्शं गूढमनुप्रविष्टं&amp;quot; गुहाहित&amp;rsquo;मिति परमात्मनो गुहाप्रवेशश्श्रूयते। &amp;lsquo;याप्राणेनसंभवत्यदितिर्देवतामयी। गुहांप्रविश्य तिष्टन्ती&amp;rsquo;ति जीवस्यापि गुहाप्रवेशो दृश्यते। अतः द्वयोरपि गुहाप्रवेशदर्शनात् तयोरेव पिबदपिबतोः&amp;quot; छत्रिन्यायेन &amp;lsquo;ऋतं पिबन्ता&amp;rsquo;विति निर्देशस्य संभवात् &amp;lsquo;ऋतं पिबन्ता&amp;rsquo;विति मन्त्रे नपरमात्मप्रकरणविच्छेदश्शक्यशंकः॥॥विशेषणाच्च॥ अस्मिन् प्रकरणे &amp;lsquo;ब्रह्मजज्ञंदेवमीड्यंविदित्वे&amp;rsquo;ति जीवपरयोः उपास्यत्वोपासकत्वादिना विशेषितत्वात् तयोरेव उपासनसौकर्याय एकाधिकरणस्थत्वप्रतिपादनार्थत्वात्, &amp;lsquo;ऋतंपिबन्ता&amp;rsquo;विति मन्त्रस्य जीवपरप्रतिपादकत्वमेव। अतो &amp;lsquo;यस्यब्रह्मचक्षत्रञ्चे&amp;rsquo;तिमन्त्रः परमात्मपरएव। ननु कर्मफलभोगशून्ये परमात्मनि &amp;lsquo;ऋतंपिबन्ता&amp;rsquo;विति निर्दिष्टकर्मफलभोक्तृत्वासंभवात्, सुकृतसाध्यलोकवर्तित्वगुहाववच्छिन्नत्वयोः&amp;quot; सर्वगते परस्मिन् ब्रह्मण्यसंभवात्, छायातपशब्दनिर्दिष्टाप्रकाशकत्वप्रकाशकत्वयोरपि जीवपरमात्मपरत्वे असंभवात्, बुद्धिजीवपरत्वेतु तस्य सर्वस्याप्युपपत्तेः, कर्मफलभोगे करणे कर्मत्वोपचारेण &amp;lsquo;पिबन्ता&amp;rsquo;विति निर्देशस्याप्युपपत्तेः, बुद्धिजीवपरत्वमेवास्यमन्त्रस्य युज्यत इति चेत्। उच्यते&amp;ndash;संख्याश्रवणे सति एकस्मिन् संप्रतिपन्ने द्वितीयाकांक्षायां प्रतिपन्नजीवजातिमुपजीव्यव्यक्तिविशेषपरिग्रहे बुद्धिलाघवाद्विजातीयपरिग्रहे जातिव्यक्तिबुद्धिद्वयापेक्षागौरवात् संप्रतिपन्नजातिपरिग्रहो युक्तः। लोकेपि &amp;lsquo;अस्य गोर्द्वितीयोऽन्वेष्टव्य&amp;rsquo; इत्यादिषु तथा दर्शनात्। तथा च ऋतपानलिङ्गावगतस्य जीवस्य द्वितीयश्चेतनत्वेन तत्सजातीयः परमात्मैव ग्राह्यः। परमात्मनः प्रयोजककर्तृतया पिबन्ताविति निर्देशस्यापि सम्भवात्, अन्तः करणे स्वत्तंत्रकर्तृत्वप्रयोजककर्तृत्वयोरभावेन &amp;lsquo;पिबन्ता&amp;rsquo;विति निर्देशस्य सर्वथाऽप्यसङ्गतत्वात्, सर्वगते ब्रह्मणि सुकृतसाध्यलोकवर्तित्वस्यापि सम्भवात्, अस्मिन्नेव प्रकरणे &amp;lsquo;गुहाहितं गह्वरेष्ठमि&amp;rsquo;ति परमात्मनो गुहाप्रवेशश्रवणेन गुहां प्रविष्टावित्यस्याप्युपपत्तेः, छायातपशब्दाभ्यां किञ्चिञ्ज्ञसर्वज्ञयोः प्रतिपादनाज्जीवपरमात्परएवायं मंत्र इति समर्थितत्वात्, न त्वदुक्तशङ्कावकाशः। &amp;lsquo;तयोरन्यः पिप्पलं स्वाद्वत्तीति सत्व&amp;rsquo;मिति पैङ्गिरहस्यब्राह्मणानुसारेण &amp;lsquo;द्वासुपर्णे&amp;rsquo;ति मंत्रस्य जीवपरत्वात्, &amp;lsquo;इयदामननादि&amp;rsquo; त्यधिकरणे &amp;lsquo;ऋतं पिबन्ता&amp;rsquo;विति मंत्रस्य &amp;lsquo;द्वासुपर्णे&amp;rsquo;ति मंत्रैकार्थ्यस्य प्रतिपादितत्वात्, अयमपि मंत्रो बुद्धिजीवपरएवेत्यस्याश्शङ्कायाः &amp;lsquo;गुहां प्रविष्टावात्मना&amp;rsquo;विति सूत्रकृतैव निराकृतत्वात् नास्माभिस्सन्नह्यते। किञ्च जीवे गुहाप्रवेशस्य बुद्ध्युपाधिकतया स्वतःप्रविशवत्या बुद्ध्यासह जीवस्य &amp;lsquo;गुहां प्रविष्टा&amp;rsquo; विति गुहाप्रवेशवर्णनं नसंगच्छते। उपष्टम्भकाधीनगुरुत्वशालिनिसुवर्णे गुरुसुवर्णमिति व्यवहारसम्भवेऽपि उपष्टंभकसुवर्णे गुरुणीइतिव्यवहारादर्शनात्। अतएव परपक्षे सूत्रानुसारेण अस्य मन्त्रस्य जीवपरमात्मपरतया कृत योजनान्तरमप्यनुपपन्नं। &amp;lsquo;अनेन जीवेनात्मने&amp;rsquo;ति श्रुत्यनुसारेण परमात्मनः जीवभावेन अनुप्रवेशेऽपि परमात्मरूपेण अनुप्रवेशाभावात् जीवपरमात्मानौ गुहांप्रविष्टाविति निर्देशानुपपत्तेः, जीवभावेन ब्रह्मणस्संसारमभिप्रेत्य ब्रह्मसंसरतीति व्यवहारसत्वेपि जीवब्रह्मणी संसरतइति व्यवहारासंभवात्, &amp;lsquo;जीवेशावाभासेन करोति मायाचाविद्याच स्वयमेव भवति। कार्योपाधिरयंजीवः&amp;quot; कारणोपाधिरीश्वर&amp;rsquo; इति वचनानुसारेण परिगृहीते अविद्यायावा अन्तःकरणस्य वा जीवोपाधित्वमिति पक्षद्वयऽपि नाविद्यान्तःकरणयोः प्रतिबिंबशब्दार्थतया अचाक्षुषस्य चैतन्यस्य प्रतिबिंबत्वासंभवेन अविद्याप्रतिबिंबो वा अन्तःकरणप्रतिबिंबो वा जीव इत्याश्रयणायोगात्, अविद्यावच्छिन्नो वा अन्तःकरणावच्छिन्नो वा जीव इति पक्षद्वयमेव परिशिष्यते। तत्र च हृदयगुहाया अविद्याऽन्तः करणाभ्यामवच्छिन्नत्वेन अनवच्छिन्नपरमात्मनो गुहाप्रवेशवर्णनाश्रुतेर्वा अन्तर्यामिब्राह्मणस्य वा नाञ्जस्यमित्यलमतिचर्चया॥ ॥इति अन्त्रधिकरणम्॥&lt;/p&gt;</description>
    </item>
    <item>
      <title>14 अन्तराधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/14_antarAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/14_antarAdhikaraNam/</guid>
      <description>&lt;p&gt;॥अन्तर उपपत्तेः॥ एतदधिकरणचिन्तोपयुक्तं प्रकरणमेव लिख्यते&amp;ndash; &amp;lsquo;अथहाग्नयस्समूदिरे तप्तो ब्रह्मचारी कुशलन्नः पर्यचारीत् हन्तास्मै ब्रह्मावोचामे&amp;rsquo;ति। स्पष्टोऽर्थः। &amp;lsquo;तस्मैहोचुः प्राणोब्रह्म कं ब्रह्म खं ब्रह्मेति सहोवाच विजानाम्यहं यत्प्राणो ब्रह्म कञ्चतु खञ्च न विजानामीति&amp;rsquo;॥ अस्यायमभिप्रायः। मुमुक्षोर्मोक्षोपदेशाय प्रवृत्तैरग्निभिः ब्रह्मैवोपास्यमुपदिष्टं। तत्र प्रणादिसमानाधिकरणं ब्रह्म निर्दिष्टम्। तत्र जगत्प्रामणयितृत्वयोगेन प्रणशब्दितत्वं ब्रह्मण उपपन्नम्। कं ब्रह्म खं ब्रह्मेत्युक्तं तु न जानामि। किं वैषयिकसुखशरीकमात्मशरीरकं ब्रह्म, उत तयोरन्योन्यविशेषणविशेष्यभावेन अपरिच्छिन्नसुखं ब्रह्मेत्यनयोर्मध्ये क्वार्थे तात्पर्यामिति न जान इत्यर्थः। &amp;lsquo;तेहोचुः यद्वावकं तदेव खं यदेव खं तदेव कमिति&amp;rsquo;। विशेषणविशेष्यभावएवाभिमतइत्यर्थः। ननु पुनरुक्तिव्यर्थेतिचेन्न। अपरिच्छिन्नसुखत्वेन सुखरूपापरिच्छिन्नत्वेन च उपासनार्थत्वात्। &amp;lsquo;प्राणञ्चास्मै तदाकाशं चोचुः&amp;rsquo;। प्राणत्वविशिष्टं यद्ब्रह्म तदेव परिच्छिन्नसुखरूपंचेत्यग्नय उक्तवन्तइत्यर्थः। &amp;lsquo;अथहैनं गार्हपत्योऽनुशशास&amp;rsquo;। सकलजगत्प्राणयितृ अपरिच्छिन्नसुखरूपं च ब्रह्मेत्युपदिश्य एवमुपदिष्टमेनमुपकोसलं&amp;quot; गार्हपत्योऽग्निः स्वविद्यां वक्ष्यमाणामुपदिदेशेत्याह। अथशब्दः प्रकृतविषयत्वद्योतनार्थः। &amp;lsquo;अथहैन&amp;rsquo;मिति शब्दाभ्यां वक्ष्यमाणाग्निविद्यायाः प्रकृतब्रह्मविद्याङ्गत्वमुपदिश्यते। अनुशासनप्रकारमेवाह&amp;ndash; &amp;lsquo;पृथिव्यग्निरन्नमादित्य इति य एष आदित्ये पुरुषो दृश्यते सोऽहमस्मि स एवाहमस्मीति&amp;rsquo;। पृथिव्यग्न्यन्नादित्यलक्षणानांचतुर्णां&amp;quot; रूपाणाम्मध्ये अग्न्यादित्यरूपयोः पक्तृत्वप्रकाशकत्वरूपधर्मसम्बन्धादैक्यम्। पृथिव्यन्नयोस्तु भोज्यत्वादिनैक्यम्। अग्नेरादित्येन यादृशमैक्यं न तादृशं पृथिव्यन्नाभ्यां, तस्मादादित्यएवाहमस्मीत्यग्निरुवाचेत्यर्थः। &amp;lsquo;सय एतमेवं विद्वानुपास्ते अपहते पापकृत्याम्&amp;rsquo;। ब्रह्मप्राप्तिविरोधि पापं कर्मापहन्ति। &amp;lsquo;लोकीभवति&amp;rsquo;। ब्रह्म प्राप्नोतीत्यर्थः। यद्यपि ब्रह्मप्राप्तिविरोधिनिवृत्तेः ब्रह्मप्राप्तेश्च प्रधानभूतब्रह्मविद्याफलत्वमेव, तथाऽपि अङ्गिफलेन अङ्गानि स्तूयन्त इति द्रष्टव्यम्। &amp;lsquo;सर्वामायुरेति&amp;rsquo;। ब्रह्मोपासनप्राप्तयै यावदायुरपेक्षितं&amp;quot; तत्सर्वमेवैति। &amp;lsquo;ज्योक्जीवति&amp;rsquo;। व्याध्यादिभिरनुपहतस्सन्नुज्वलो जीवति। &amp;lsquo;नास्यावरपुरुषाः क्षीयन्ते&amp;rsquo;। अस्य शिष्यप्रशिष्यादयः पुत्रपौत्रादयश्च ब्रह्मविदएव भवन्ति। &amp;lsquo;उपवयन्तं भुञ्जामोऽस्मिंश्च लोकेऽमुस्मिंश्च य एतमेवं विद्वानुपास्ते&amp;rsquo;। वयं=अग्नयः। उपभुञ्चामः=विघ्नेभ्यः प्रतिपालयाम इत्यर्थः। एवमुत्तरत्रापि द्रष्टव्यम्। &amp;lsquo;अथहैनमन्वाहार्यपचनोऽनुशशास&amp;rsquo;। अन्वाहार्यपचनः=दक्षिणाग्निः। &amp;lsquo;आपोदिशो नक्षत्राणि चन्द्रमा इति य एष चन्द्रमसि पुरुषो दृश्यते सोऽमस्मि स एवाहमस्मीति स य एतमेवं विद्वानुपास्ते&amp;rsquo;इत्यादि। पूर्ववत्। &amp;lsquo;अथहैनमाहवनीयोऽनुशशास प्राण आकाशो द्यौर्विद्युदिति य एष विद्युति पुरुषो दृश्यते सोऽहमस्मि स एवाहमस्मीति स य एतमेवं विद्वा&amp;rsquo;नित्यादि। पूर्ववत्। &amp;lsquo;ते होचुरुपकोसलैषा सोम्य ते अस्मद्विद्याचात्मविद्या च&amp;rsquo;। प्रत्ये कमनशासनानन्तरं मिलित्वा तेऽब्रुवन्। अस्मद्विद्या=अग्निविद्या। आत्मविद्या = परमात्मविद्येत्यर्थः। चशब्दोऽङ्गिविद्ययोरुपदेशक्रियायां समुच्चयद्योतनार्थः। न तु समप्रधान्यद्योतनार्थः। &amp;lsquo;आचार्यस्तु ते गतिं वक्ते&amp;rsquo;त्येवं वदतामग्नीनामयमभिप्रायः। हे उपकोसल ब्रह्मविद्यामनुपदिश्य प्रोषिते गुरौ तदलाभादनाश्वासं त्वामुज्जीवयितुं ब्रह्मस्वरूपमात्रं तदङ्गभूतामग्निविद्यां च उपादिक्षाम, आचार्याद्धैव विदिताया विद्यायास्साधिष्ठत्वात् आचार्यएव संयद्वामत्वादिगुणकं ब्रह्म अक्षिरूपोपासनस्थानं अर्चिरादिकांच गतिमुपदिशत्विति। ततश्च &amp;lsquo;गतिं वक्ते&amp;rsquo;त्यस्य अवशिष्टं वक्तेत्यर्थः, न तु गतिमात्रमिति द्रष्टव्यम्। &amp;lsquo;आजगाम हांस्याचार्यस्तमाचार्योऽभ्युवाद उपकोसलाइति भगव इतिह प्रतिशुश्राव ब्रह्मविद इव सोम्य ते मुखं भाति कोनु त्वाऽनुशशासेति&amp;rsquo;। स्पष्टोऽर्थः। एवमुक्त आह&amp;ndash; &amp;lsquo;इमे नूनमीदृशा अन्यादृशा इति हाग्नीभ्यूदे&amp;rsquo;। इदानीं ईदृशज्वलनाकाराः पूर्वमन्याकारास्सन्तइमे अग्नय उपदिष्टवन्तइत्युक्तवानित्यर्थः। आचार्य आह&amp;ndash; &amp;lsquo;किन्तु सोम्य किल तेऽवोचन्&amp;rsquo;। इतर आह&amp;ndash; &amp;lsquo;इदमितिह प्रतिजज्ञे&amp;rsquo;। एतावदक्तमिति प्रतिज्ञातवानित्यर्थः। इतर आह&amp;ndash; &amp;lsquo;लोकान्वाव किल सोम्य तेऽवोचन् अहं तु ते तद्वक्ष्यामि यथा पुष्करपलाश आपो न श्लिष्यन्ते एवमेवंविदि पापं कर्म न श्लिष्यत&amp;rsquo;इति। हे सोम्य ते अग्नयः पृथिव्यादीन् लोकानेव तवोक्तवन्तः, न तु ज्ञातव्यं ब्रह्म कार्त्स्न्येन, अहं तु ते पद्मपत्रजलाश्लेषतुल्यसर्वपापाश्लेषापादकविद्याविषयभूतं&amp;quot; ब्रह्म वक्ष्यामि, यदि शुश्रूषस इत्यर्थः। पापाश्लेषो नाम पापहेतुभूतकर्माचरणेऽपि पापोत्पत्तिबन्धकशक्तिमत्वम्। इदं च प्रामादिकपापविषयं। पापशब्दाश्च सुकृतदुष्कृतसाधारणः। इतर आह&amp;ndash; &amp;lsquo;ब्रधीतु मे भगवानिति तस्मै होवाच य एषोऽक्ष्णि पुरुषो दृश्यत एष आत्मेतिहोवाच एतदमृतमभयमेतद्ब्रह्मेति&amp;rsquo;। योगिभिर्योऽक्ष्यन्तर्वृत्तिपुरुषो दृश्यते अयमेवात्मा नियन्तेत्यर्थः। अमृतत्वं=निरतिशयभोग्यत्वम्। अभयत्वं=दुःखासम्भिन्नत्वं, ब्रह्मत्वं&amp;quot; = निरतिशयबृहत्त्वं। &amp;lsquo;एतं संयद्वाम इत्याचक्षते एतं हि सर्वाणि वामान्यभिसंयन्ति&amp;ndash;य एवं वेद&amp;rsquo;। संयन्ति सङ्गतानि वामानि वननीयानि यस्मिन् स संयद्वामः। सर्वकल्याणगुआश्रयत्वं सत्यसङ्कल्पत्वं&amp;quot; वा संयद्वामत्वम्। तदुपासकस्यापि तत्क्रतुन्यायत्तद्भवतीत्यर्थः। &amp;lsquo;एष उएव वामनीरेष हि सर्वाणि वामानि नयति - य एवं वेद&amp;rsquo;। वामनीत्वं&amp;quot; =स्वाश्रितेषु शोभनधीप्रापकत्वम्। तत्क्रतुन्यायेन तद्गुणोपासकस्यापि तद्भवतीत्यर्थः। &amp;lsquo;एषउ एव भामनीरेषहि सर्वेषु लोकेषु भाति - य एवं वेद&amp;rsquo;। भामनीत्वं = सर्वलोकव्याप्तदीप्तिमद्विग्रहयुक्तत्वम्। उपासकस्यापि तद्भवत्यपेक्षायां सत्यामित्यर्थः। अत्र संयद्वामत्ववामनीत्वभामनीत्वेषु फलकथनं फलरूपतात्पर्यलिङ्गोपन्यासेन तेषु गुणेषु तात्पर्यप्रदर्शनार्थं, न तु स्तुतिरूपमिति प्रदर्शनार्थम्। &amp;lsquo;अथ यदुचैवास्मिन् शव्यं&amp;quot; कुर्वन्ति यदुचन अर्चिषमेवाभिसम्भवन्ति&amp;rsquo;। अथशब्दः प्रकृतविषयत्वद्योतनार्थः। अस्मिन्=ब्रह्मविदि। सामान्याभिप्रयत्वादेकवचनस्य उत्तरत्र &amp;lsquo;अभिसम्भवन्ती&amp;rsquo;ति बहुवचनेन न विरोधः। यत=यदि। शव्यं=दहनादिकर्म। अर्चिरादिशब्दाश्च तदभिमानिदेवतापरा इत्यन्यत्र स्थितम्। अत्र केचित्-उपकोसलविद्याङ्गभूताग्निविद्यावैभवेन शवदहनादिवैगण्येऽपि उपकोसलविद्यानिष्ठस्य न क्षतिः। विद्यान्तरनिष्ठस्य दहनादिवैगुण्ये किंचिद्वैगुण्यमस्तीति वदन्ति। तन्न। &amp;lsquo;न कर्मणा लिप्यत&amp;rsquo; इति श्रुतिसिद्धार्थानुवादित्वादस्य एतादृशार्थप्रत्यायकत्वाभावात्, अतो &amp;lsquo;यदुचैवास्मि&amp;rsquo;न्नित्येतत् सर्वब्रह्मवित्साधानणमेव। &amp;lsquo;अर्चिषोऽहरह्न&amp;rsquo; इत्यादि। अत्र शंक्यते &amp;ndash;&amp;lsquo;य एषोऽक्ष्णि पुरुषो दृश्यत&amp;rsquo; इति निर्दिश्यमानः प्रतिबिंबात्मा। प्रसिद्धवन्निर्देशात् &amp;lsquo;दृश्यत&amp;rsquo; इत्यपरोक्षाभिधानाच्च, जीवोवा स्यात्। चक्षुषि तस्य विशेषेण सन्निधानात् प्रसिद्धिरुपपद्यते। उन्मीसितचक्षुरुद्वीक्षणेन जीवस्य स्थितिगतिनिश्चयात् दृश्यतइत्युक्तिरुपपद्यते। न तु परमात्मा। तस्यानाधारत्वाददृश्यत्वाच्च। न च आत्मत्वाभयत्वब्रह्मत्वादिविरोधः। एष आत्मेति होवाचेति इतिकरणेन मनोब्रह्मेत्युपासीतेतिवदर्थाविवक्षाया दर्शितत्वादिति प्राप्त उच्यते - अक्ष्यन्तरः परमात्मा। तत्रैव आत्मत्वामृतत्वसंयद्वामत्ववामनीत्वादिधर्माणामुपपत्तेः। न च इतिकरणेन तेषामविवक्षा आशंक्या। यत्रोच्यमानस्यार्थस्य अनुक्तार्थवचनसम्बन्धः प्रतिपाद्यः, तत्रेतिशब्दोनार्थविवक्षां वारयति &amp;lsquo;इतिहस्मोपाध्यायः कथयती&amp;rsquo;ति। तस्मात् इह अमृतत्वादिना आचार्यवचनसम्बन्धस्य प्रतिपाद्यत्वात् इतिशब्दो मनोब्रह्मेतिवन्नार्थ विवक्षावारकः। तथा च स्वाभाविकामृतत्वादीनां जीवे असम्भवात् तथा प्रतिबिम्बे &amp;lsquo;रश्मिभिरेषोऽस्मिन् प्रतिष्ठित&amp;rsquo; इति चक्षुः प्रतिष्ठितत्वेन श्रुति प्रसिद्धादित्यरूपदेवताविशेषे चासम्भवात् परमात्मैव अक्ष्यन्तरवर्ती॥यदुक्तं निराधारस्य परमात्मनश्चक्षुरवस्थितिर्नसम्भवतीति तत्राह&amp;ndash; ॥स्थानादिव्यपदेशाच्च॥ &amp;lsquo;यश्चाक्षुषि तिष्ठन्नि&amp;rsquo; त्यादावन्तर्यामिब्राह्मणेषु चक्षुषि स्थितिनियमनादेः परमात्मधर्मतया श्रवणात् योगिभिर्दृश्यतइत्युपपत्तेश्च अक्ष्यन्तरवर्तिनः परमात्मत्वेच नानुपपत्तिः॥॥सुस्वविशिष्टाभिधानादेवच॥ &amp;lsquo;कं ब्रह्म खं ब्रह्मे&amp;rsquo;ति अपरिच्छिन्नत्वविशिष्टसुखरूपस्याग्निभिरुपदिष्टस्य ब्रह्मणएव &amp;lsquo;यएषोऽक्ष्णिपुरुषोदृश्यत&amp;rsquo; इतिवाक्ये प्रकृतपरामर्शिना यएष इति सर्वनाम्नाऽभिधीयमानत्वाच्च। न च तत् ब्रह्म अग्निविद्ययाअपि ब्रह्मविद्यांगत्वेन नहिस्वांगमिति न्यायेन अव्यवधायकत्वात्। तदङ्गत्वञ्च तत्प्रकरणमध्यपातात्। &amp;lsquo;अथहैनं गार्हपत्योऽनुशशासे&amp;rsquo;ति ब्रह्मविद्याधिकृतस्यैव अग्निविद्योपदेशप्रतिपादनात् ब्रह्मविद्योपयुक्तफलव्यतिरिक्तफलान्तराश्रवणाच्च॥ननु &amp;lsquo;कं ब्रह्म खं ब्रह्मे&amp;rsquo;ति वाक्येन अपरिच्छिन्नसुखरूपं ब्रह्मेति नोपदिश्यते। अपितु &amp;lsquo;प्राणो ब्रह्म कं ब्रह्म खं ब्रह्मे&amp;rsquo;ति त्रिभिर्वाक्यैः मुख्यप्राणे वैषयिकसुखे आकाशेच ब्रह्मदृष्टिर्विधीयते। तत्राह&amp;ndash; ॥अत एव सब्रह्मा॥ अतएव अपरिच्छिन्नसुखस्य ब्रह्मत्वाभिधानादेव अपरिच्छिन्नरूपं ब्रह्मैव। नाब्रह्मणि ब्रह्मदृष्टिः। अब्रह्मभूतेषु मुख्यप्राणलौकिकसुखाकाशेषु च ब्रह्मदृष्टिविधिरूपत्वे तत्रानुपपत्तेरेवाभावेन &amp;lsquo;विजानाम्यहं&amp;quot; यत्प्राणो ब्रह्म कञ्चतु खञ्च नविजानामी&amp;rsquo;ति प्रश्नस्य, &amp;lsquo;यद्वावकं तदेवखं यदेवखंतदेवक&amp;rsquo;मिति प्रतिवचनस्यच, असंगतस्वापत्तेः। अनुपपत्तिप्रकारश्च एतद्वाक्यव्याख्यानावसरे वर्णितः। अतः परब्रह्म॥॥श्रुतोपनिषत्कगत्यभिधानाच्च॥ श्रुतोपनिषत्कस्य अधिगतपरमपुरुषयाथात्म्यस्य अनुसंधेयतया श्रुत्यन्तरप्रतिपाद्यमाना आर्चिरादिका या गतिः तामपुनरावृत्तिलक्षणपरमपुरुषप्राप्तिकरीं उपकोसलायाक्षिपुरुषं श्रुतवते &amp;lsquo;अथयदुचैवास्मिन् शव्यं कुर्वंति यदुचने&amp;rsquo;त्यादिना आचार्यउपदिशति। अतोऽप्ययं परमपुरुषः परमात्मा॥॥अनवस्थितेरसंभवाच्च नेतरः॥ प्रतिबिंबादीनां नियमेन अक्षणि अनवस्थानात्, अमृतत्वादीनांच निरुपाधिकानां तेष्वसंभवात्, न परमात्मेतरच्छायादिरक्षिपुरुषोभवितुमर्हतीति स्थितम्॥ ॥इति अन्तराधिकरणम्॥&lt;/p&gt;</description>
    </item>
    <item>
      <title>15 अन्तर्याम्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/15_antaryAmyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/15_antaryAmyadhikaraNam/</guid>
      <description>&lt;p&gt;॥अन्तर्याम्यधिदैवाधिलोकादिषु तद्धर्मव्यपदेशात्॥ &amp;lsquo;स्थानादिव्यपदेशाच्चे&amp;rsquo;तिसूत्रे &amp;lsquo;यश्चक्षुषि तिष्ठन्नि&amp;rsquo;त्यादिना उक्तं चक्षुषि स्थितिनियमनादिकर्म परमात्मधर्मइति सिद्ध कृत्वा अक्षिपुरुषस्य परमात्मधर्मत्वं साधितम्। तदेवेदानीं समर्थ्यत इति संगतिः। अन्तर्यामिब्राह्मणमस्य विषयः। तत् संगृह्य लिख्यते &amp;ndash; &amp;lsquo;अथहैनमहालकआरुणिः पप्रच्छ&amp;rsquo;। अरुणस्यापत्यमारुणिः&amp;quot; &amp;lsquo;याज्ञवल्क्येति होवाच मद्रेष्ववसाम पतंजलस्य गृहेषु यज्ञमधीयानाः&amp;rsquo; गृहाः पुंसिचभुम्न्येवे&amp;rsquo;ति एकस्मिन् बहुवचनं। यज्ञं कल्पसुत्रं। अवसाम-उषितवन्तः। &amp;lsquo;तस्यासीद्भार्या गन्धर्वमृहीता तमपृच्छामकोऽसीतिसोऽब्रवीत् कबंधआधर्वणिक इति&amp;rsquo;। नाम्ना कबंधः अथर्वपुत्रश्च। सोऽब्रवीत्पतंजलं काप्यं याज्ञिकांश्च&amp;rsquo;। याज्ञिकान्-कल्पसूत्राद्ध्योतृन्। &amp;lsquo;वेत्थनुत्वं काप्यतत्सूत्रं येनायञ्च लोकः परश्च लोकस्सर्वाणिचभूतानि संदृब्धानि भवन्ति&amp;rsquo;। तत्सूत्रं&amp;quot; तादृशसूत्रमात्रं। वेत्थ किमिति प्रश्नः। सन्दृब्धानि सूत्रेण पुष्पाणीव ग्रथनेन विष्टब्धानीत्यर्थः। काप्य आह। &amp;lsquo;नाहन्तद्भमबन्वेदेति&amp;rsquo;। पुनर्गंधर्वः पृच्छति। &amp;lsquo;सोऽब्रवीद्वेत्थनुत्वं काप्यतमन्तर्यामिणं&amp;quot; यइमं लोकं परञ्च लोकं सर्वाणिच भूतानि योऽन्तरोयमयतीति सोऽब्रवीत्पतंजलं काप्यं याज्ञिकांश्च यो वै तत्काप्य सूत्रं विद्यात्तंचान्तर्यामिणामिति&amp;rsquo;। इति शब्दः प्रकारवचनः। तत्सूत्रं तंचान्तर्यामिणं&amp;quot; अस्मदवगतप्रकारेण योविद्यादित्यर्थः। &amp;lsquo;सब्रह्मवित्सलोकवित्सदेववित्सवेदवित्सभूतवित्सआत्मवित्ससर्ववित्&amp;rsquo;। एवं तेभ्यः काप्ययाज्ञिकेभ्यः गंधर्वोऽब्रवीदित्यर्थः। &amp;lsquo;यथा वेत्थ तथाब्रूहीति सहोवाच वायुर्वै गौतम तत्सूत्रं वायुना वै गौतम सूत्रेण अयंच लोकः परश्च लोकस्सर्वाणि च भूतानि सन्दृब्धानि भवंति तस्माद्वै गौतमपुरुषं प्रेतमाहुर्व्यस्रंसिषतास्याह्गानीति&amp;rsquo;। यस्मात्सर्वाणि वायुना ग्रथितानि तस्मादेव हेतोरुत्क्रान्तप्राणस्य पुरुषस्य अङ्गानि उत्सूत्रमाल्यानीव विस्रस्तानि भवंति। अतो वायुग्रथितं सर्वमितिभावः। भवत्वेतदेवं, इतरद्ब्रूहीत्याह। &amp;lsquo;एवमेवैतद्याज्ञवल्क्यान्तर्यामिणां&amp;quot; ब्रूहीति सहोवाच&amp;rsquo;। &amp;lsquo;यः पृथिव्यांतिष्ठन् पृथिव्या अन्तरोयं पृथिवी न वेद यस्य पृथिवी शरीरं यः&amp;quot; पृथिवीमन्तरोयमयति एषत आत्माऽन्तर्याम्यमृतः&amp;rsquo;। पृथिव्यां स्थितः&amp;quot; तदन्तर्गतः तच्छरीरकस्सन् योऽन्तः प्रविश्य प्रवृत्तिनिवृत्तिलक्षणनियमनं करोति एषोऽन्तर्यामी ते अमृतः आत्मा निरुपाधिकामृतत्वशाली आत्मेत्यर्थः। अत्र &amp;lsquo;तआत्मे&amp;rsquo;ति व्यधिकरणनिर्देशात् अन्तर्यामिणो जीवव्यतिरेकस्सिद्धः। आत्मशब्दस्य स्वरूपवचनत्वशह्कया जीवव्यावृत्तिर्नप्राप्नोतीति अमृतइत्युक्तं। निरूपाधिकामृतत्वशाली आत्मा परमात्मैव। नन्वत्र प्रश्नानुरूप्येण &amp;lsquo;इमंच लोकं सर्वाणि च भूतानि योऽन्तरोयमयति ए,त आत्माऽन्तर्यामी&amp;rsquo; त्येकेनैव निर्देशेन सर्वान्तर्यामिणः उद्दालकं प्रति ते आत्मेति आत्मत्वप्रतिपादनसंभवात् &amp;lsquo;यः पृथिव्यांतिष्ठन् योऽप्सुतिष्ठ&amp;rsquo;न्नित्यादिपर्यायोपदेशबाहुल्यं&amp;quot; किमर्थमिति चेन्न। एकैकवस्तुष्वपि परिपूर्णत्वेन नियन्तृतया स्थितिज्ञापनार्थत्वेन तत्सार्थक्यात्। परिपूर्णत्वञ्च अणुमात्रेऽपि स्थितस्य निरवधिकषाड्गुण्यविशिष्टस्वप्रतिपत्तियोग्यत्वं। ननु &amp;lsquo;सर्वाणि भूतानि योऽन्तरोयमयति तम्मे ब्रूही&amp;rsquo;ति सर्वभूतस्यान्तर्यामी एकोऽस्ति सवक्तव्या इति पृष्टवन्तं प्रति पृथिवीजलाद्यन्तर्याम्येव ते अन्तर्यामीति पृथिवीजलान्तर्यामिणः उद्दालकान्तर्यामिणश्चाभेदबोधनमसंगतम्, अन्तर्याम्यैक्यस्य प्रागेवनिश्चितत्वात् &amp;lsquo;सतआत्मे&amp;rsquo;त्यत्र आत्मब्दो नान्तर्यामिवचनः, अपि तु स्वरूपवचन इत्येव युक्तमिति चेन्न। आत्मशब्दस्य शेषित्वाधारत्वाद्यर्थकतयाऽप्युपपत्तेः। &amp;lsquo;पतंविश्वस्ये&amp;rsquo; त्यादिवाक्यैः विश्वशेषिणः कस्यचिदवगतत्वात् तेन वाक्येन प्रतिपन्नस्ते आत्मा ते शेषी पृथिव्यादीनामन्तर्यामीति प्रघट्टर्थः। एवं योऽग्नावप्सु अन्तरिक्षे वायौ दिवि आदित्ये दिक्षुचन्द्रतारके आकाशे तमसि तिष्ठन्नेषतआत्मेत्यधिदैवतं। सर्वेषु भूतेषु तिष्ठन्नधिभूतं। यः प्राणे वाचि चक्षुषि श्रोत्रे मनसि त्वचि विज्ञाने&amp;rsquo;रेतासि तिष्ठन् एषतइत्यध्यात्मं। उपदिष्टः अन्तर्यामीति शेषः। अत्र विज्ञनशब्दः जीवात्मपरः। समानप्रकरणे माध्यन्दिनशाखायां&amp;quot; विज्ञानशब्दस्थाने &amp;lsquo;आत्मनितिष्ठ&amp;rsquo;न्नित्यात्मशब्देन निर्देशात्। &amp;lsquo;अदृष्टो द्रष्टा अश्रुतश्श्रोता अमतोमन्ता अविज्ञातोविज्ञाता&amp;rsquo;। अत्र द्रष्टृत्वं=रूपसाक्षात्कारवत्वम्। न चक्षुर्जन्यज्ञानवत्वम्। तस्य परमात्न्यसम्भवात्। श्रोतृत्वं=शब्दसाक्षात्कारवत्वम्। मन्तृत्वं=मन्तव्यविषयसाक्षात्कर्तृत्वम्। विज्ञातृत्वं=विज्ञानशब्दितनिदिध्यासनविषयसाक्षात्कर्तृत्वम्। यद्यपि द्रष्टुत्वादिकं जीवस्याप्यस्ति, तथाऽपि अदृष्टत्वादिना विशेषितं द्रष्टृत्वं तस्य नास्तीति भावः। अत्र च द्रष्टृत्वादावुपाध्यनुक्तेः&amp;quot; निरुपाधिकद्रष्टृत्वमर्थसिद्धम्। &amp;lsquo;नान्योऽतोऽस्ति द्रष्टानान्योऽतोऽस्ति श्रोता नान्योऽतोऽस्ति विज्ञाता एषत आत्माऽन्तर्याम्यमृतः। अतोऽन्यदार्तम्। ततोहोद्दालक आरुणिरुपरराम&amp;rsquo;। अन्यशब्दादेतः। अतोऽन्यदार्तम्। ततोहोद्दालक आरुणिरुपरराम&amp;rsquo;। अन्यशब्दादेस्सर्वनाम्नः पूर्वनिर्दिष्टसदृशान्यपरत्वस्य &amp;lsquo;समानेष्वपूर्वत्वा&amp;rsquo;दिति साप्तमिकाधिकरणे व्यवस्थितत्वात् अत्राप्यन्यशब्दन पूर्वनिर्दिष्टादृष्टत्वादिविशेषितनिरूपाधिकसाक्षात्कारादिमतः&amp;quot; निषेध उपपद्यतेष जीवस्य करणायत्तज्ञानत्वात्, अन्यसतादृशो द्रष्टा नास्तीत्यर्थः। एवमुत्तरत्रापि। &amp;lsquo;यः पृथिव्यां तिष्ठन्नि&amp;rsquo;त्यारभ्य अधिदैवतमधिलोकमधिवेदमधियज्ञमदिभूतमध्यात्मञ्चान्तरवस्थितोऽयमन्तर्यामी जीवएव स्यात्। वाक्यशेषे &amp;lsquo;द्रष्टा श्रोते&amp;rsquo;ति करणायत्तज्ञानवत्त्वोक्तेः। न च दर्शनश्रवणादिशब्दाः&amp;quot; रूपशब्दादिसाक्षात्कारपराः, तादृशसाक्षात्कारवत्त्वञ्च परमात्मनोऽपि सम्भवतीति वाच्यम्। तथा हि सति &amp;lsquo;नान्योऽतोऽस्ति द्रष्टे&amp;rsquo;ति तदरिक्तद्रष्टृनिषेधानुपपत्तेः, जीवस्यैव रूप्दिसाक्षात्कारवतस्सत्वात्। द्रष्ट्रादिशब्दानां करणायत्तज्ञानवत्त्वार्थकतया जीवपरत्वे तु जीवव्यतिरिक्तस्य करणायत्तज्ञानवतो निषेधउपपद्यते, ईश्वरस्य करणायत्तज्ञानवत्वाभावादिति शङ्कायामाह&amp;ndash; अन्तर्याम्यधिदैवाधिलोकादिषु तद्धर्मव्यपदेशात्॥ अधिदैवादिषु श्रूयमाणोऽन्तर्यामी परमात्मैव। सर्वभूतान्तरत्वादेः परमात्मधर्मस्य श्रवणात्॥॥न च स्मार्तमतद्धर्माभिलापाच्छारीरश्च॥ यथा स्मार्तं प्रधानं &amp;lsquo;अदृष्टो द्रष्टे&amp;rsquo;ति श्रुतस्यादृष्टत्वविशिष्टे द्रष्टृत्वस्य सर्वान्तर्यामित्वामृतत्वादेश्च तदसम्भावितधर्मस्य श्रवणान्नप्रतिपाद्यम्, एवं न जीवोऽत्र प्रतिपाद्यः॥॥उभयेऽपि हि भेदेनैनमधीयते॥ काण्वा माध्यन्दिनाश्चोभयेऽपि अन्तर्यामिणं जीवभिन्नत्वेनामनन्ति। माध्यन्दिनाहि &amp;lsquo;य आत्मनि तिष्ठन्नात्मनोऽन्तर&amp;rsquo; इति, काण्वाश्चात्मपदस्थाने विज्ञानपदमधीयते, अतो न जीवोऽन्तर्यामीति नात्र शङ्कावकाशः॥ इति अन्तर्याम्यधिकरणम्॥&lt;/p&gt;</description>
    </item>
    <item>
      <title>16 अदृश्यत्वादिगुणकाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/16_adRshyatvAdiguNakAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/16_adRshyatvAdiguNakAdhikaraNam/</guid>
      <description>&lt;p&gt;॥अदृश्यत्वादिगुणको धर्मोक्तेः॥ मुण्डकोपनिषदि&amp;ndash; &amp;lsquo;शौनको ह वै महाशालोऽङ्गिरसं विधिवदुपसन्नः पप्रच्छ, कस्मिन्नु भगवो विज्ञाते सर्वमिदं विज्ञातं भवतीति&amp;rsquo;। सर्वोपादानां किमिति प्रश्नार्थः। &amp;lsquo;तस्मै सहोवाच द्वे विद्ये वेदितव्ये इतिहस्म यद्ब्रह्मविदो वदन्ति&amp;rsquo;। अत्र प्राप्नुमित्यध्याहारः। अत्र यद्वस्तु प्राप्तं द्वे ज्ञाने उपादेये इतिह वेदाभिज्ञाः पराशरादयः &amp;lsquo;तत्प्राप्तिहेतुर्ज्ञानञ्च कर्मचोक्त महामुने। आगमोत्थं विवेकाच्च द्विधा ज्ञानं तथोच्यते॥ शब्दब्रह्मागममयं परंब्रह्म विवेकज&amp;rsquo;मिति वदन्ति, तस्मिन् विज्ञाते सर्वमिदं विज्ञातं भवतीत्यन्वयः। अयं भावः&amp;ndash;अत्र प्राप्तुमिति पदानध्याहारे यत्पदवैयर्थ्यम्, &amp;lsquo;कस्मिन्नु भगव&amp;rsquo;इति सर्वोपादाने पृष्टे विद्याद्वयकथनञ्च असङ्गतं स्यात्। अध्याहारेच सति यत्प्राप्तुमेतत्प्रेप्सुभिरित्यर्थस्संपन्नः। विद्याशब्दस्य ज्ञानपरत्वं &amp;lsquo;आगमोत्थं विवेकाच्चे&amp;rsquo;ति उपब्रह्मणानुसारेण मुख्ययावृत्त्याऽङ्गीकृतं&amp;quot; तदनुसारेणैव परोक्षत्वरूपेण द्विधाज्ञानमप्युपपन्नम्। नचैवमुत्तरसंदर्भविरोधः, &amp;lsquo;यया तदक्षरमधिगम्यत&amp;rsquo; इति एकस्याएव विद्यायास्तत्प्राप्तिहेतुत्वकथनादिति वाच्यं। प्राप्तुमित्यध्याहृतपदसहितेन प्रथमश्रुतेन &amp;lsquo;द्वे विद्ये वेदितव्ये&amp;rsquo; इत्यनेन विद्याद्वयस्यापि प्राप्तिहेतुत्वावगमात् अपरविद्यायाअपि &amp;lsquo;आगमोत्थ&amp;rsquo;मित्युपबृह्मणानुसारेण ऋग्वेदादिलक्षणागमजन्यपरोक्षज्ञानत्वसंभवात् नकोपि विरोधः। ततश्चायं निर्गलितोऽर्थः&amp;ndash;यत्प्राप्तुं&amp;quot; यत्प्रेप्सुभिर्ब्रह्मविषये परोक्षापरोक्षविषये द्वे विद्ये द्वे ज्ञाने वेदितव्ये उपादेये इति, तस्माद्यथोक्तएवार्थः। अपरज्ञानस्वरूपमाह&amp;ndash;&amp;lsquo;तत्रापरा ऋग्वेदो यजुर्वेदस्सामवेदोऽथर्ववेदश्शिक्षाकल्पो व्याकरणंनिरुक्तं छन्दो ज्योतिषमितिहासं न्यायपुराणमीमांसाधर्मशास्त्राणीति&amp;rsquo;। षडंगोपेतसशिरस्कसोपबृह्मणवेद श्रवणादिजन्यज्ञानानन्तरभाविदर्शनसमानाकारं परज्ञानमित्यर्थः। अधिगम्यते आधिक्येन मम्यतइत्यर्थः। श्रीविष्णुपुराणे&amp;ndash;&amp;lsquo;द्वे विद्ये वेदितव्ये वै इति चाथर्वणीश्रुतिः&amp;rsquo;। परयात्वक्षरप्राप्ति&amp;rsquo;रिति अधिगम्यत इत्यस्य प्राप्त्यर्थ तया उपबृंहितत्वात्। तथाव्याख्यानेचापरोक्षत्वप्रतिपादकभाष्य विरोध इति चेत्तर्हि &amp;lsquo;इति हस्म यद्ब्रह्मविद&amp;rsquo; इति पूर्ववाक्ये द्वयोरपि विद्ययोर्ब्रह्मप्राप्तिहेतुत्वस्य कथितत्वेन परविद्याया अव्यावर्तकत्वप्रसङ्गेनाध्याहृतसाक्षात्पददाने यया साक्षादक्षरमधिगम्यते प्राप्यतइत्यस्तु, &amp;lsquo;निचाय्य तं&amp;rsquo; &amp;lsquo;तस्मिन् दृष्टे परावर&amp;rsquo; इत्यादिभिरर्थसिद्धापरोक्ष्यप्रतिपादकं भाष्यमिति मन्तव्यम्। ननु &amp;lsquo;तेषामेवैतां ब्रह्मविद्यां वदेते&amp;rsquo;त्युपसंहारगतब्रह्मविद्याशब्दस्य ब्रह्मविद्यां&amp;quot; वेदविद्यामित्युपनिषत्परतया व्याख्यातत्वात्, &amp;lsquo;प्रोवाच तां तत्वतो ब्रह्मविद्या&amp;rsquo; मिति द्वितीयखणडे उपक्रमे च &amp;lsquo;ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राहे&amp;rsquo; त्युक्तिकर्मतया श्रूयमाणयोर्ब्रह्माविद्याशब्दयोरुपनिषद्ग्रंथरूपत्वस्यैवौचित्यात्, &amp;lsquo;तत्रापरा ऋग्वेदो यजुर्वेद&amp;rsquo; इत्यत्र ऋग्वेदादिशब्दानां तज्जन्यज्ञानलक्षणाया अयुक्तत्वेन विद्याशब्दस्यैव ग्रंथपरत्वाश्रयणत्य युक्तत्वात्, परविद्याशब्देनापि साक्षाद्ब्रह्मप्रतिपादकोपनिषद्भाग एवाभिधातुमुचितः, नतु परोक्षापरोक्षज्ञानपरत्वमितिचेत्। यदि परविद्याशब्देन उपनिषद्ग्रंथसन्दर्भ विशेषः प्रतिपाद्यः, ऋग्वेदादिशब्देन मुख्यया वृत्त्या ऋग्वेदादय एव प्रतिपाद्याः, तर्हि ब्रह्मप्रतिपादकोपनिषदां ऋग्वेदादिबहिर्भावप्रसङ्गेन &amp;lsquo;यावेदबाह्याः&amp;quot; स्मृतय&amp;rsquo; इत्युक्तरीत्या असदर्थत्वमेव स्यात्। ऋग्वेदादिशब्दानां मुख्यत्वमाश्रितवद्भिरपि परैरुपनिषदां&amp;quot; वेदबाह्यत्वप्रसह्गात्, परविद्याशब्दो ज्ञानवाचीति व्याख्यातम्। इयांस्तु विशेषः। परमते &amp;lsquo;द्वे विद्ये वेदितव्ये&amp;rsquo; इत्यत्र सकृत्प्रयुक्त एव विद्याशब्दोऽसत्यपि साधारणे प्रवृत्तिनिमित्ते ऋग्वेदादिग्रन्थसन्दर्भलक्षणां अपरविद्यां ब्रह्मज्ञानलक्षणां परविद्याञ्च वक्तीति दोषोऽस्ति। अस्मन्मते सनास्ति। किञ्च परव्याख्याने ऋग्वेदादिवेद्यविलक्षणत्वाद्ब्रह्मणः &amp;lsquo;वेदैश्च सर्वैरहमेव वेद्य&amp;rsquo; इति स्मृतिः पीड्येत। अतः ऋग्वेदादिजन्यज्ञानं ब्रह्मविषयकमेवेत्येवयुक्तम्। अतः परापरशब्दितापरोक्षपरोक्षज्ञानविषयत्वं&amp;quot; ब्रह्मणएवेति भाष्यकारीया रीतिरेव साधीयसी। &amp;lsquo;यत्तदद्रेश्यमग्राह्यमगोत्रमवर्णमचक्षुशश्रोत्रं तदपाणिपादं&amp;quot; नित्यं विभुं सर्वगतं सुसूक्ष्मं यद्भूतयोनिं परिपश्यन्ति धीराः&amp;rsquo;। अद्रेश्यं अदृश्यम्। ज्ञानेन्द्रियाविषयः। अग्राह्यं=पाण्यादिकार्यहानोपादानाद्यविषयः। अगोत्रं=कुलरहितम्। अवर्णं=अपेतब्रह्मक्षत्रादिकम्। अचक्षुश्श्रोत्रं=ज्ञानेन्द्रियरहितम्। तत्=प्रसिद्धम्। अपामिपादं=कर्मेन्द्रियरहितं। नित्यं=कालापरिच्छिन्नम्। सर्वगतं=सर्वमन्तः प्रविश्यावस्थितम्। तत्र हेतुमाह-सुसूक्ष्ममिति। उक्तविशेषणविशिष्टं यत्तदव्ययं&amp;quot; &amp;lsquo;अथ परायया तदक्षर&amp;rsquo;मित्यत्र अक्षरशब्दनिर्दिष्टम् इत्यर्थः। धीराः=ब्रह्मज्ञानशालिनः। यत् सर्वभूतोपादानतया पश्यन्तीत्यर्थः। योनिशब्दस्य उपादानवचनत्वं &amp;lsquo;यथोर्णनाभिस्सृजते गृह्णतेचे&amp;rsquo;ति वाक्यशेषादवगम्यते। ननु भूतयोनिशब्दनिर्दिष्टं सर्वोपादानत्वं ब्रह्मणो न सम्भवति, घ़टादिषु मृदादेरेव उपादानत्वदर्शनेन ब्रह्मण उपादानत्वासम्भवादित्याशंक्य मृदादिष्वपि ब्रह्मण आत्मतया व्याप्तत्वात् मृदादिरूपस्य ब्रह्मण उपादानत्वे नानुपपत्तिरित्यभिप्रयन्नाह&amp;ndash;&amp;lsquo;यस्मात्परं नापरमस्ति&amp;rsquo;। अत्र परशब्दः उत्कृष्टवचनः। अपरशब्दः अन्यवचनः। यस्मादन्यदुत्कृष्टं नास्तीत्यर्थः। नात्र परापरयोर्द्वयोरपि निषेधः। नञः सकृच्छ्रुतस्यावृत्तिप्रसङ्गात्। &amp;lsquo;यस्मान्नाणीयो न ज्यायोऽस्ति कश्चित्। अणीयस्त्वं=सूक्ष्मत्वं। व्यापित्वमिति यावत्। ज्यायस्त्वं=सर्वेश्वरत्वं। सर्वव्यापित्वात्सर्वेश्वरत्वात् एतद्द्यतिरिक्तस्य कस्यापि अणीयस्त्वज्यायस्त्वे नास्तीत्यर्थः। कश्चिदिति लिङ्गव्यत्ययः छान्दसः। किञ्चिदित्यर्थः। &amp;lsquo;वृक्ष इव स्तब्धो दिवि तिष्ठत्येकः&amp;rsquo;। नन्तव्यवस्त्वभावात् वृक्ष इवाप्रणतस्त्वभावः। दिवि=परमपदे। आस्त इत्यर्थः। &amp;lsquo;तेनेदं पूर्णं पुरुषेण सर्वं&amp;rsquo;। नियमनार्थमन्तः&amp;quot; प्रविष्टेन सर्वमिदं&amp;quot; व्याप्तमित्यर्थः। अतश्च मृदादिशरीरकस्य ब्रह्मणः घटादावप्युपादानत्वसम्भवात् भूतयोनित्वं नानुपपन्नमिति भावः। लोके उपादानस्य स्वभिन्ननिमित्तकारणसापेक्षत्वदर्शनात् एकविज्ञानेन सर्वविज्ञानमनुपपन्नम्। किञ्च एकस्य ब्रह्मणः परस्परविलक्षणप्रपञ्चोपादानत्वमपि न संभवति। किञ्च घटाद्युत्पत्तौ उपादानमृत्पिणडादिषु पूर्वावस्थोपमर्दोदृश्यते। प्राकारोपादानभूतास्विष्टकासु चतुरश्रत्वादि लक्षणपूर्वाक्रतिरोधानं&amp;quot; दृश्यते। अक्षरशब्दितस्य निर्विकारस्य ब्रह्मणः पूर्वाकारोपमर्दतिरोधानयोरसम्भवेन उपादानत्वं न संभवतीत्याशंक्याह&amp;ndash;&amp;lsquo;यथोर्णनाभिस्सृजते गृह्णते च&amp;rsquo;। &amp;lsquo;यथोर्मनाभिर्हृदयादूर्णां सन्तत्यवक्त्रतः। तया विहृत्य भूयस्तां ग्रसत्येवं जनार्दनः&amp;rsquo;=इत्युक्तरीत्या यथालूताख्यकीट विशेषस्य स्वान्तस्थिततन्तुनिस्सरणतत्प्रवेशयोर्निरपेक्षकर्तृत्वम्, &amp;lsquo;यथापृथिव्यामोषधयस्सम्भवन्ति&amp;rsquo;। यथा एकस्याएव पृथिव्याः पूर्वावस्थोपमर्दतिरेधानाभावेऽप्यतिविलक्षणानन्तौषध्युपादानत्वं, &amp;lsquo;यथा सतः पुरुषात्केशलोमानि&amp;rsquo;। यथा जीवतः परस्परविलक्षणस्यापि चेतनस्याचेतनकेशलोमाद्युपादानत्वं, &amp;lsquo;तथाऽक्षरात्सम्भवतीह विश्वं&amp;rsquo;। एवमेव निमित्तान्तरनिरपेक्षादुपादेयविलक्षणान्निर्विकारात् परमात्मनः&amp;quot; परस्परविलक्षणं चेतनाचेतनात्मकं निखिलं जगत्सम्भवतीत्यर्थः। ब्रह्मणो विश्वोत्पत्तिप्रकार उच्यते&amp;ndash;&amp;lsquo;तपसा चीयते ब्रह्म ततोऽन्नमभिजायते। अन्नात्प्रणो मनस्सत्यं लोकाः कर्मसुचामृतम्&amp;rsquo;॥ पूर्वं मन्त्रोक्ततपश्शब्दं&amp;quot; विवृणवन् भूतयोनिभूतस्य ब्रह्मणस्सृष्ट्यपकरणसार्वज्ञ्यं दर्शयति &amp;lsquo;यस्सर्वज्ञस्सर्ववित् यस्य ज्ञानमयं&amp;quot; तपः&amp;rsquo;। सर्वज्ञः=सर्वविषयकज्ञानवान्। सर्ववित्=तत्तद्वस्तुगतसर्वप्रकारज्ञानवान्। अस्मिन् मंत्रे भूतयोनेः स्वरूपतः प्रकारतश्च सर्वविषयकज्ञानवत्त्वं विधेयं, अप्राप्तत्वात्। ननु सर्वज्ञसर्वविच्छब्दयोरपौनरुक्त्याय सर्वज्ञशब्दस्य रूढिरभ्युपगन्तव्या, &amp;lsquo;कृशानुरेतास्सर्वज्ञ&amp;rsquo; इति निखण्टुपाठेन सर्वज्ञशब्दस्य उमापतौ रूढत्वात्, तस्मात् सर्वविदो देवतान्तरान्निमित्तभूतात् &amp;lsquo;तपसा जीयते ब्रह्मे&amp;rsquo;ति पूर्वमंत्रनिर्दिष्टमेतद्ब्रह्म नाम रूपमन्नञ्च जायत इत्युपादानभृताद्ब्रह्मणो निमित्तभूतस्येश्वरस्य भेद एव प्रतीयत इति चेन्न। &amp;lsquo;यस्सर्वज्ञस्सर्ववित् यस्य ज्ञानमयं तप&amp;rsquo; इति तपसोपचीयमानतया पूर्वमंत्रनिर्दिष्टाक्षरब्रह्मणएव सर्वज्ञत्वसर्वविषयत्वयोस्सिद्द्या तयोर्भेदासम्भवात्, निमित्तोपादानभेदविवक्षायां एकविज्ञानेन सर्वविज्ञानाभावेन प्रतिपिपादयिषितप्रधानार्थविरोधप्रसङ्गात्। एतानि वाक्यान्यधिकृत्य चिन्त्यते। तथाहि&amp;ndash; &amp;lsquo;अद्रेश्यमग्राह्य मित्यचेतनधर्माणां दृश्यत्वादीनां निषेधः तत्प्रसक्तिमति अचेतन एव अवस्थान्तरापन्ने युज्यते। नतु तत्प्रसक्तिशून्ये परमात्मनि। युवा बालस्तरुण इत्यादिनिषेधाः तत्प्रसक्तिमति अवस्थान्तरापन्ने मनुष्यादावेव दृष्टाः, नतु तत्प्रसक्तिशून्यकाष्ठादौ । किञ्च अदृश्यत्वादि विशिष्टस्य अक्षरस्य परमपुरुषत्वे &amp;lsquo;अक्षरात्परतः पर&amp;rsquo; इति ततोपि परस्य पुरुषस्य श्रवणंनोपपद्यते। अतः &amp;lsquo;अक्षरातपरतः पर&amp;rsquo; इति पुरुषगतपरत्वावधितया &amp;lsquo;अक्षरादिति निर्दिष्टस्य परमपुरुषत्वासंभवात् भूतयोन्यक्षरं प्रधानमेवष तत्परतया निर्दिश्यमानः पुरुषोऽपि पञ्चविशकएव, नतु परमपुरुषः, परमपुरुषस्य अक्षरपरभूतजीवादपि परत्वेनाव्यवहितपरत्वाभावात्। नच &amp;lsquo;अक्षरात्परतः पर&amp;rsquo; इति पदयोर्वैयधिकरण्याश्रयणेन अक्षरादपि परभूताज्जीवात् परत्वमेव पुरुषस्य प्रतिपाद्यत इति वाच्यं। &amp;lsquo;अक्षरात्परतः&amp;rsquo; इति पदयास्सामानाधिकरण्येन वृत्तिसम्भवे तयोर्वैयधिकरण्ये प्रमाणाभावात्। अतोऽत्र प्रकृतिजीवावेव प्रतिपाद्येते न परमात्मेति पूर्वपक्षे प्राप्तउच्यते। अदृश्यत्वादिगुणकोधर्मोक्तेः। अदृश्यत्वादि गुणकः परमात्मैव। तद्धर्माणां सर्वज्ञत्वादीनां&amp;quot; &amp;lsquo;यस्सर्वज्ञस्सर्वविदिति वाक्येनात्रप्रकरणे उक्तत्वात्॥॥विशेषणभेदव्यपदेशाभ्यां च नेतरौ॥ एकविज्ञानेन सर्वविज्ञानप्रतिज्ञादिसिद्धेन चेतनाचेतनात्मकनिखिलप्रपञ्चोपादानत्वेन भूतयोन्यक्षरस्य विशेषणात्, &amp;lsquo;अक्षरात्परतः पर&amp;rsquo; इति प्रकृतिजीवाभ्यां भेदव्यपदेश च्च भूतयोन्यक्षरं परमात्मैव। न च &amp;lsquo;अक्षरात्परत&amp;rsquo;इति पञ्चम्योस्सामानाधिकरण्यात् स्वकार्यवर्गापेक्षया परभूतादक्षरशब्दितादव्याकृतात्परत्वेन तद्भेदसिद्धावपि न जीवभेदस्सिद्द्यतीति वाच्यम्। असिद्धेः। नहि देवदत्तादुत्पन्नाद्भयमित्यत्र पञ्चम्योस्सामानाधिकरण्यप्रतीतिरस्ति, सामानाधिकरण्ये सतिवा परत्वावधिसमर्पकस्वकार्यवर्गवाचिपदाध्याहारप्रसङ््गात्, वैयधिकरण्यपक्षे अध्याहाराभावात्, जीवादपि वैलक्षण्यप्रतिपादकत्वेन सार्थक्यसम्भवे परतः पदस्य सामानाधिकरण्याश्रयणेन स्वकार्यवर्गपरत्वानुवादस्य निष्प्रयोजनस्य आश्रयणायोगात्। न च अक्षरात्परस्य पुरुषस्य परमात्मत्वे भूतयोन्यक्षरस्य कथं परमात्मत्वं सिद्ध्येदिति वाच्यम्। &amp;lsquo;अक्षरात्परतः पर&amp;rsquo;इति निर्दिष्टस्य &amp;lsquo;अथ पराययातदक्षरमधिगम्यते, तथाऽक्षरात्सम्भवतीह विश्वम्, तथाऽक्षराद्विविधास्सोम्यभावाः, येनाक्षरं पुरुषं वेद सन्य&amp;rsquo;मिति निर्दिष्टभूतयोन्यक्षरापेक्षया भिन्नत्वात्। न च तत्र प्रमाणाभावः&amp;ndash; &amp;lsquo;दिव्योह्यमूर्तः पुरुषस्सबाह्यभ्यन्तरोह्यजः। अप्राणोह्यमनाश्शुभ्र&amp;rsquo; इति पूर्वसंदर्भप्रतिपादितविशेषणविशिष्टं भूतयोन्यक्षरं स इति पदेन परामृश्य तस्याक्षरतः परतः&amp;quot; परत्वाभिधानात्। नहि तस्यैव ततः परत्वं संभवति, विरोधात्। अतः &amp;lsquo;अक्षरात्परतः पर&amp;rsquo; इति वाक्यस्थमक्षरपदं&amp;quot; अव्याकृताभिधायि। नतु भूतयोन्यक्षराभिधायि॥॥रुपोपन्यासाच्च॥ &amp;lsquo;अग्निर्मुर्द्धाचक्षुषी चन्द्रसूर्या&amp;rsquo;विति भगवत्संबंधितया प्रसिद्धस्य रूपस्य भूतयोन्यक्षर संबंधितयोपन्यासाच्च &amp;lsquo;पुरुष एवेदं सर्वं, दिव्यो ह्यमूर्तः पुरुषः&amp;rsquo; इति भगवदसाधारणपुरुषशब्दाभ्यासाच्च परमात्मैव प्रतिपाद्य इति सिद्धम्॥ ॥इति अदृश्यत्वादिगुणकाधिकरणम्॥&lt;/p&gt;</description>
    </item>
    <item>
      <title>17 वैश्वानराधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/17_vaishvAnarAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/rangarAmAnujaH/shArIrika-shAstrArtha-dIpikA/1/2/17_vaishvAnarAdhikaraNam/</guid>
      <description>&lt;p&gt;॥वैश्वानरस्साधारणशब्दविशेषात्॥ त्रैलोक्यात्मकरूपोपन्यासात् अक्षरवद्वैश्वानरोऽपि परमात्मेति निर्णीयत इति सङ्गतिः। छान्दोग्ये &amp;lsquo;यस्त्वेतमेवं प्रादेशमात्रमभिविमानमात्मानं वैश्वानरमुपास्ते ससर्वेषु लोकेषु सर्वेषु भूतेषु सर्वेष्वात्मस्वन्नमत्ति&amp;rsquo;। अभिविमानं सर्वाभिव्याप्ततया विगतमानं विश्वेषां नराणां नेतारं एतमात्मानं&amp;quot; प्रादेशमात्रं द्युलोकादिप्रदेशसंबंधिनी प्रादेशीमात्रा यस्य तं प्रादेशमात्रं। द्युप्रभृतिप्रदेशपरिच्छिन्नं&amp;quot; यउपास्ते ससर्वलोकसर्वभूतसर्वात्मवृत्तिब्रह्मरूपमन्नमत्ति। सर्वत्र वर्तमानं सदन्नं भोग्यं तत् स्वत एव अनधिकातिशयमानन्दं ब्रह्मानुभवतीत्यर्थः। अनेन वैश्वानरोपासनस्य ब्रह्मप्राप्तिफलकत्वमुक्तं&amp;quot; भवति। यत्तु सर्वैः कर्मवश्यैरात्मभिः प्रत्येकमनन्यसाधारणमन्नं भुज्यते तन्मुमुक्षुभिस्त्याज्यत्वादिह न गृह्यते। न च अपरिच्छिन्नस्य परस्य ब्रह्मणो द्युप्रभृदिपृथिव्यन्तप्रदेशसम्बन्धिन्या मात्रया कथं परिच्छिन्नत्वमिति चोदनीयं। परिच्छिन्नत्वे बुद्धिसौकर्यलक्षणाभिव्यक्तेस्सम्भवात्। प्राणाहुत्याधारत्वत्रिविधाग्नि पारिकल्पन जाठराग्निशरीरकद्युमूर्धत्वादि विशिष्टात्मत्वभाविते स्वशरीरे क्रियमाणप्राणाद्याहुतिभिः&amp;quot; वैश्वानरविद्यानिष्ठेन परमात्मा समाराधनीय इति प्रतिपादयति&amp;ndash; &amp;lsquo;तस्य हवा एतस्यात्मनो वैश्वानरस्य मूर्द्धैव सुतेजाश्चक्षुर्विश्वरूपः प्राणः पृथग्वर्त्मात्मा सन्देहो बहुलो वास्तिरेव रयिः पृथिव्येव पादावुरएव वेदिर्लोमानि बर्हिर्हृदयं गार्हपत्यो मनोऽन्वाहार्यपचन आस्यमाहवनीयः&amp;rsquo;। एतस्योपासकस्यात्मनः&amp;quot; मूर्द्धैव तस्य वैश्वानरस्य &amp;lsquo;मूर्द्धात्वेष आत्मन&amp;rsquo; इति वैश्वानरमूर्द्धत्वेन निर्दिष्टसुतेजा इत्यर्थः। नच &amp;lsquo;तस्य हवा एतस्ये&amp;rsquo;ति पदयोस्सामानाधिकरण्यमेवास्तु, नत्वेतस्येत्युपासकपरामर्शित्वमिति शंक्यम्। &amp;lsquo;उर एव वेदि&amp;rsquo; रित्यादावुपासकोरः परामर्शस्यावश्यंभावात् &amp;lsquo;मूर्द्धे&amp;rsquo;त्यत्रापि उपासकमूर्द्धैव परामृश्यते। तस्मादेतस्येति पदस्योपासकपरत्वमेव सिद्धम्। अयमस्य प्रकरणस्यार्थः&amp;ndash; &amp;lsquo;यस्त्वेतमेव&amp;rsquo;मित्यादिना त्रैलोक्यशरीरस्य परमात्मनो वैश्वानरस्योपासनं विधाय &amp;lsquo;सर्वेषु लोके&amp;rsquo;ष्वित्यादिना ब्रह्मप्राप्तिफलमुपदिश्य अस्यैव उपासनस्याङ्गभूतं प्राणाग्निहोत्रं &amp;lsquo;तस्यहवा एतस्ये&amp;rsquo; त्यादिना उपदिशति। यः पूर्वं उपास्यतया उपदिष्टो वैश्वानरः तस्यावयवभूतान् द्यावादित्यादीन् सुतेजोविश्वरूपादिनामधेयान् उपासकशीरे मूर्द्धादिपादान्तेषु संपादयति-मूर्द्धैव सुतेजाः=उपासकस्य मूर्द्धैव परमात्ममूर्द्धभूता द्यौरित्यर्थः। तच्चक्षुः विश्वरूपः=आदित्य इत्यर्थः। प्राणः पृथग्वर्त्मात्मा=वायुरित्यर्थः। सन्देरोबहुलः=उपासकमध्यकायएव परमात्ममध्यकायभूत आकाश इत्यर्थः। पृथिव्येव पादौ=अस्य पादावेव तत्पादभूता पृथिवीत्यर्थः। एवमुपासकः स्वशरीरे परमात्मानं&amp;quot; त्रैलोक्यशरीरकं वैश्वानरं सन्निहितमनुसंधाय स्वकीयानि उरोलोमहृदयास्यानि प्राणाहुत्याधारस्य परमात्मनो वैश्वानरस्य वेदिबर्हिर्गार्हपत्यान्वाहार्यपचनाहवनीयान् अग्निहोत्रोपकरण भूतान् परिकल्प्य प्राणाहुतेश्च अग्निहोत्रत्वं परिकल्प्य एवंविधेन प्राणाग्निहोत्रेण परमात्मानं वैश्वानरमाराधयेदिति। अत्र &amp;lsquo;यस्त्वेतमेवं&amp;quot; प्रादेशमात्रमभिविमानमात्मानं वैश्वानरमुपास्त&amp;rsquo; इति वाक्ये वैश्वानरशब्दार्थोऽशक्यनिर्णयः। वैश्वानरशब्दस्य जाठराग्नौ महाभूततृतीये देवताविशेषे परमात्मनि च वैदिकप्रयोगदर्शनात्, अस्मिन् प्रकरणे सर्वेषां&amp;quot; लिङ्गोपलब्धेश्च इति पूर्वपक्षे प्राप्त उच्यते&amp;ndash; वैश्वानरस्साधारणशब्दविशेषात्॥ वैश्वानरः&amp;quot; परमात्मा। &amp;lsquo;को न आत्मा किं ब्रह्मेति&amp;rsquo; सर्वेषां जीवानामात्मभूतं ब्रह्म किमिति प्रश्नकरणात्, उत्तरे च &amp;lsquo;आत्मानं वैश्वानर&amp;rsquo;मिति ब्रह्मशब्दस्थानेसर्वत्रवैश्वानरशब्दप्रयोगात्, जाठरादिचतुष्टयसाधानणस्यापि वैश्वानरशब्दस्य अस्मिन्प्रकरणे अभिविमानशब्देन अभिव्याप्त्यर्थकेन &amp;lsquo;ब्रह्मरूपमन्नमत्ती&amp;rsquo;त्येनेन मुमुक्षुभोग्यत्वार्थकेन प्रतिपन्नैः मुमुक्षुजिज्ञास्यत्वसर्वात्मकत्वादिब्रह्मलिंगैर्विशेषितत्वादिति॥॥स्मर्यमाणमनुमानं स्यादिति॥ &amp;lsquo;अग्निर्मूर्द्धा चक्षुषी चन्द्रसूर्यौ दिशश्श्रोत्रे वाग्विवृताश्च वेदाः। वायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा&amp;rsquo;। अग्निरिहद्युलोकः। &amp;lsquo;असौवैलोकोऽग्नि&amp;rsquo;रिति श्रुतेः। स्मरन्तिच मुनयः &amp;lsquo;द्यां मूर्द्धानं यस्य विप्रा वदंति खं वै नाभिश्चन्द्रसूर्यौच नेत्र&amp;rsquo; इति श्रुत्यन्तरप्रतिपादितं&amp;quot; ईश्वरत्वाभिज्ञानं इह &amp;lsquo;मूर्द्धैव सुतेजा&amp;rsquo; इत्यादिनाद्युप्रभृतिपृथिव्यन्तं रूपमिह स्मर्यमाणं प्रत्यभिज्ञायमानं&amp;quot; वैश्वानरस्य परमात्मत्वे अनुमापकं स्यादिति॥॥शब्दादिभ्योऽन्तः प्रतिष्ठानाच्च नेते चेन्न तथा दृष्ट्युपदेशादसंभवात्पुरुषमपि चैनमधीयते॥ वाजिनां वैश्वानरविद्याप्रकरणे &amp;lsquo;सएषोऽग्निर्वैश्वानर&amp;rsquo; इति वैश्वानरशब्दसामानाधिकरण्येन अग्निशब्दशश्रूयते। अत्र च प्रकरणे &amp;lsquo;हृदयं गार्हपत्य&amp;rsquo; इत्यादिना वैश्वानरस्य हृदयादिस्थस्याग्नित्वपरिकल्पनं प्राणाहुत्याधारत्वमित्याद्यग्निलिंगानि। वैश्वानरस्य शरीरान्तः प्रतिष्ठितत्वश्रवणाच्च वैश्वानरस्य जाठराग्नित्वप्रतीतेः नायं परमात्मेति शक्यो निर्णय इति चेन्न। &amp;lsquo;अग्निर्वैश्वानरः पुरुषेऽन्तः प्रतिष्ठित&amp;rsquo; इत्यादौ जाठराग्निशरीरतया वैश्वानरस्य परमात्मन उपदेशात् केवलजाठराग्नेः त्रैलोक्यशरीरत्वासंभवाच्च। वाजिनः तत्रैव &amp;lsquo;स एषोऽग्निर्वैश्वानरो यत्पुरुष&amp;rsquo;इति एनं वैश्वानरपुरुषमधीयते, पुरुषश्च परमात्मैव, &amp;lsquo;पुरुष एवेदं सर्वं&amp;rsquo; &amp;lsquo;पुरुषान्नपरंकॢञ्चि&amp;rsquo;दित्यादिषु प्रसिद्धेरिति॥॥अतएव न देवता भूतञ्च॥ यतस्त्रैलोक्यशरीरोऽसौ, यतश्च निरुपाधिकशब्दनिर्दिष्टः, अत एव नाग्न्याख्या देवता, न तेजस्संज्ञं भूतञ्च वैश्वानर इति॥॥साक्षादप्यविरोधं जैमिनिः॥ अग्निशरीरतया वैश्वानरस्य उपासनार्थं अग्निशब्दसामानाधिकरण्यनिर्देश इत्युक्तम्। विश्वेषां नराणां&amp;quot; नेतृत्वादिसम्बन्धेन यथा वैश्वानरशब्दः परमात्मनि वर्तते, तथैव अग्निशब्दस्य अग्रनयनादियोगेन साक्षात्परमात्मनि वृत्तौ न कश्चिद्विरोध इति जैमिनिर्मन्यत इति॥अपरिच्छिन्नस्य परस्य ब्रह्मणो द्युप्रभृतिप्रदेशसम्बन्धिन्या मात्रयाः कथं परिच्छिन्नत्वमित्यत्राह&amp;ndash; ॥अभिव्यक्तेरित्याश्मरथ्यः॥ बुद्धिसौकर्यलक्षणाभिव्यक्तेर्हेतोरभिविमानस्यापि ब्रह्मणः प्रादेश मात्रत्वमुपदिश्यत इत्याश्मरथ्य आचार्यो मन्यत इति॥ननु अभिव्यक्त्यर्थं परिच्छिन्नत्वोपदेशेऽपि मूर्द्धप्रभृत्यवयवविशेषैः पुरुषविधत्वं परस्य ब्रह्मणः किमर्थमिति न चोदनीयं, तथोपासनार्थत्वात् इत्याह&amp;ndash; ॥अनुस्मृतेर्बादरिः॥ अनुस्मृतिः=उपासनम्। अनुस्मृतेर्हेतोः पुरुषविधत्वरूपणमिति बादरिराचार्यो मन्यत इति॥ननु अयं वैश्वानरः परमात्मा त्रैलोक्यशरीर उपास्य उपदिश्यते चेत् &amp;lsquo;उर एव वेदि&amp;rsquo;रित्यादिना उरः प्रभृत्युपासकशरीरावयवानां&amp;quot; वेद्यादित्वपरिकल्पनं किमर्थमिति शङ्कायामाह&amp;ndash; ॥सम्पत्तेरिति जैमिनिस्तथाहि दर्शयति॥ वैश्वानरविद्याङ्गभूताया उपासकैरहरहः क्रियमाणायाः प्राणाहुतेरग्निहोत्रसम्पत्त्यर्थं उरःप्रभृतीनां&amp;quot; वेद्यादित्वोपपत्तेरिति जैमिनिराचार्यो मन्यते। तथा अग्निहोत्रसम्पत्तिमेव दर्शयति श्रुतिः, प्राणाहुतीर्विधाय &amp;lsquo;य एतदेवं विद्वानग्निहोत्रं जुहोती&amp;rsquo;ति। सर्वत्राचार्यग्रहणं पूजार्थं न तु विकल्पनार्थमिति द्रष्टव्यम्॥॥आमनन्तिचैनमस्मिन्॥ एनं पुरुषं द्युमूर्द्धत्वादिविशिष्टं वैश्वानरं अस्मिन् उपासकशरीरे प्राणाहुत्याधारत्वाय आमनन्ति॥ ॥इति वैश्वानराधिकरणम्॥ ॥इति श्रीशारीरकशास्त्रार्थदीपिकायां प्रथमस्याध्यायस्य द्वितीयः पादः॥&lt;/p&gt;</description>
    </item>
  </channel>
</rss>
