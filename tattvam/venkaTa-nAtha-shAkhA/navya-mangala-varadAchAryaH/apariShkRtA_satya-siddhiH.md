+++
title = "अपरिष्कृता सत्य-सिद्धिः"

+++
TODO: परिष्कार्यम्


<details open><summary>विश्वास-टिप्पनी - सावधानम्!</summary>

वरदार्य-प्रेरितैः कैश्चिद् अन्तेवासिभिस् सङ्गृहीतम् इदम्,  
न तु परिस्कृतम्।  
वरदार्येण तु स्पष्टं तन्-नाम्नाऽस्य प्रकाशनं निषिद्धम्।  
ततस् तत्-प्रेरितापि नेयं तत्कृतिर् मन्तव्या।  
विचार-बीजान्य् एव ग्राह्याणीतः, न तावन् निश्चयः।
</details>


## मङ्गलं
॥ सत्यसिद्धिः ॥  

विश्वं सृजन् करुणया **परिपालयन्** यः  
विश्व-क्रियासु **यमयत्य्** अखिलान्तरात्मा ।  
विद्या-स्वयं-वर-पतिर्+++(~~यतिर्~~)+++ विदधातु सोऽयं   
विश्वस्य मङ्गलम् अ-मेय-महा-विभूतिः ॥ 

"फलं सत्यान्वेषणस्य  
सत्य-सिद्धिर् अभूद् इयम् ।  
प्रसादाद् एव सत्यस्य  
सन्तः पश्यन्त्व् अमत्सराः " ॥ 

## प्रवेशः
## चतुर्-दश-विद्या-स्थानानि
भारतीयम् आर्ष-ज्ञान-क्षेत्रं विद्यास्थान-नाम्ना परिगणितमिति सर्वे जानन्ति ।  
तच्च चतुर्दशधा विभक्तम् -  
ऋग्यजुस्सामाथर्वाख्याश्चत्वारो वेदाः,  
शिक्षाव्याकरणछन्दोनिरुक्तज्यौतिषकल्पाख्यानि षडङ्गानि,  
पूर्वोत्तरमीमांसे, न्यायशास्त्रं, पुराणानि धर्मशास्त्रं चेति ।  
महाभारते- 

> अङ्गानि वेदाश्चत्वारो  
मीमांसा न्यायविस्तरः । 
पुराणं धर्मशास्त्रं च  
विद्या ह्येताश् चतुर्दश ॥ 

इति ॥ ( महाभारतम् १.६६.७)। 

याज्ञवल्क्येन तान्येव 

> पुराण-तर्क-मीमांसा--  
धर्मशास्त्राङ्ग-मिश्रिताः । 
वेदाः स्थानानि विद्यानां  
धर्मस्य च चतुर्दश ॥ ( याज्ञवल्क्यस्मृतिः १.१.३) 

इति धर्मस्य च स्थानानि इत्युक्तम् ।  

### निःश्रेयसः, धर्मः
तत्र धर्मशब्देन एतानि  
न केवलं बुद्धेः स्थानानि  
किन्तु पुंसां निःश्रेयसस्यापि स्थानानीति ज्ञायते ।  

> “यतोऽभ्युदयनिःश्रेयससिद्धिः स धर्मः" (वै.सू. १.१. २) 

इति कणादमहर्षिः । 

> " धर्मो हि विश्वस्य जगतः प्रतिष्ठा" 

तेन ज्ञायते  
धर्मो ऽतिसूक्ष्मः, फलानुमेयः, अन्ततः स्व-स्वहृदय-साक्षिकः ।  
यतो धर्मा हि मानवम् अधिभूताद् अधिदैवं,  
ततः अध्यात्मं च नयति ।  
अत एव "धर्मज्ञसमयः प्रमाणम्" इत्य्-आदि-वचनानि प्रवृत्तानि ।  
तेन ज्ञायते निःश्रेयसं न केवलं बुद्धि-साध्यम्  
अपि तु धर्म-साध्य तत्त्व-ज्ञान-साध्यम् । 
तद् अपि बहुजन्म-तपः-साध्यम् इति  
लोकानुभव-सिद्धम् अनूद्यते । 

इदञ् च तत्-तत्-पुरुष--मनः-साक्षिकं ज्ञेयम् ।  
न हि पठन-मात्रेण सकृच्-छ्रवण-मात्रेण वा निःश्रेयसं सिध्यति ।  
न्यायसूत्र-भाष्यकार-वात्स्यायनः  
"कथं [[2]] तत्त्वज्ञानम्" इति प्रश्नस्योत्तररूपेणान्ते  
“समाधि-विशेषाभ्यासात्" (न्या.सू. ४.२.३८)  
"अरण्य-पुलिनादिषु योगाभ्यासोपदेशः " (न्या.सू. ४.२.४२ ) "  
"तद्-अर्थं यम-नियमाभ्यामात्म-संस्कारो योगाच् चाध्यात्म-विध्य्-उपायैः" (न्या.सू. ४.२.४६ )  
इत्यादि सूत्राणि उपस्थाप्य  
योगाभ्यास-जनित-धर्मेणैव तत्त्व-ज्ञानं सम्भवतीति  
सूत्राभिप्रायम् उक्तवान् । 

महर्षिकणादश्च  

> धर्म-विशेष-प्रसूताद्  
द्रव्य-गुण-कर्म-सामान्य-विशेषसमवायानां पदार्थानां  
साधर्म्य-वैधर्म्याभ्यां तत्त्व-ज्ञानान् निःश्रेयसम्" ( वै. सू. १.१.४) 

इति सूत्रे तत्त्वज्ञानस्य विशेषणतया 'धर्म-विशेष-प्रसूतात्' इति पदं प्रयुक्तवान् ।  

एतैः प्रमाणैः महर्षीणामभिप्रायः धर्मेणैव तत्त्व-ज्ञानं सम्भवतीति निश्चीयते ।  

### चतुःशास्त्राणि
एतेषु चतुर्दश-विद्या-स्थानेष्व् अप्य् अङ्गेषु व्याकरणम्,  
उपाङ्गेषु पूर्वोत्तरमीमांसे न्याय-विस्तर-पदवाच्यं न्याय-शास्त्रम्  
इति चत्वारि पृथक्-कृत्य चतुः-शास्त्रणीति अनन्तर-कालिकैः विद्वद्भिः परिकल्पितानि ।  
एतेषु चतुर्षु बुद्धिविकासावकाश-सम्भवात् तथोक्तिः । 

### बुद्धिः, उपलब्धिः, ज्ञानम्
मूल-सूत्रकारैः भाष्यकारैश्च  
तत्त्व-ज्ञानोपयोग्य्-अंश-प्रबोधन-दृष्ट्यैव सूत्राणि भाष्याणि च रचितानि ।  
शब्द-जन्य-ज्ञान-मात्रेण निःश्रेयसं न भवतीति  
अपरोक्ष-तत्त्व-ज्ञानाय योग-मार्गश् च प्रदर्शितः ।  

तथापि बुद्धिजीविन इति ख्यातिं लब्धवद्भिः पण्डितैः  
बुद्धि-ज्ञानयोः तारतम्यम् अजानद्भिः  
बुद्धिवर्धनम् एव पुरुषार्थं मन्यमानैः  
एतानि सभाष्याणि चत्वारि शास्त्राणि  
केवलं शब्द-जाल-मात्रेण परस्-पर-खण्डनादिना  
अद्य बहु वर्धितानि । +++(4)+++

यद्य् अपि तर्कस्य बाह्यविषयेष्व् एव प्रवृत्तेः  
'बुद्धिः ज्ञानम् उपलब्धिः' इत्य्-अनर्थान्तरम् इति तार्किकैर् उच्यते,  
परन् तु त्रयाणाम् अपि सूक्ष्म-भेदं तत्त्व-ज्ञाः वर्णयन्ति ।  

बुद्धिर् इति स्थूला बाह्य-विषयिणी प्रकृतेर् विकार-रूपा ।   
उपलब्धिर् इति तु आन्तरं तत्-प्रतिफलन-रूपम् ।+++(4)+++  
ज्ञानम् इति तु द्वयोर् अपि फल-भूतं  
केवलं तत्त्व-विषयकम् ।  

कोशकारोऽपि " मोक्षे धीर्ज्ञानम्" इति वदति । 

एतत्-तत्त्वम् अज्ञात्वैव  
बुद्धि-चातुर्य-प्रदर्शनार्थं नवीन-पण्डितैः  
नवीन-व्याख्यान-निर्माणेन क्रियमाणा हानिः  
वक्तुम् एव न शक्यते ।  
अध्यात्मक्षेत्रं शून्यमिव क्रियमाणं वर्तते उत्तरोत्तरम् ।+++(5)+++ 

### पद-वाक्य-प्रमाणानि
चतुःशास्त्रेषु व्याकरणं पद-साधुत्व-बोधकम् अतः पदशास्त्रम्।  

पूर्वमीमांसा कर्म-भाग-स्थ--वाक्य-सम्बन्धि-न्याय-प्रदर्शन-परं शास्त्रम् ।  
उत्तर-मीमांसा उपनिषद्-गत-वाक्य-सम्बन्धि-न्याय-प्रदर्शनपरं शास्त्रम् ।  
अत उभयमपि वाक्य-शास्त्रम्,  
तेन तयोः ऐकशास्त्र्यमपि सिद्ध्यति ।  

न्याय-शास्त्रम् अर्थ-सम्बन्धि-न्याय-प्रदर्शन-परं शास्त्रम् ।  

## भाष्याणि
[[3]]  
एषां पाणिनिः, जैमिनिः, बादरायणः, अक्षपादश् चेति चत्वारो महर्षयः सूत्रकाराः,  
तत्र पाणिनिसूत्राणां पतञ्जलि-महर्षि-विरचितं महाभाष्यम्,  
पूर्वमीमांसायाः शबरस्वामि-विरचितं शाबरभाष्यम्,  
न्यायसूत्राणां वात्स्यायन-मुनि-विरचितं वात्स्यायन-भाष्यं च सर्व-सम्प्रतिपन्नम् ।  

परन्तु उत्तरमीमांसायाः तादृशं सर्वसम्प्रतिपन्नं भाष्यं कुतो न दृश्यते ?  
इति विमर्शकैः तट-स्थ-दृष्ट्या चिन्तनीयम् । 
यद्य् अपि बोधायनमहर्षिः प्राचीनः कश्चित् तस्य वृत्तिं रचयामासेति  
श्रीमद्रामानुज-भाष्यारम्भ-पीठिकायाम् अभिहितम्,  
शाङ्कर-भाष्येऽपि वृत्तिकार-मतम् इति श्रीशङ्कराचार्यैः ब्रह्मसूत्रेषु बहुषु स्थलेषु अनूद्य निराकृतम् ।  

एवं तैरेव " एक आत्मनः शरीरे भावात् " ( ब्र.सू. ३.३.५३ ) इत्यस्मिन् सूत्रे  
" अत एव च भगवतोपवर्षेण प्रथमे तन्त्रे आत्मास्तित्वाभिधान-प्रसक्तौ  
" शारीरके वक्ष्याम इत्युद्धारः कृतः" इत्युक्तम् ।  
तत्र पूर्वोत्तर मीमांसावृत्तिकारम् एनं "भगवान् उपवर्षः" इति सगौरवं प्रशंसितवन्तः श्रीशङ्कराचार्याः । 

प्राचीने दशमशताब्दीये प्रपञ्च-हृदय-नामके ग्रन्थे  

> “तस्य विंशत्य्-अध्याय-निबद्धस्य मीमांसाशास्त्रस्य  
कृत-कोटि-नाम-धेयं भाष्यं बोधायनेन कृतम्,  
तद् ग्रन्थ-बाहुल्याद् उपेक्ष्य किञ्चित् सङ्क्षिप्तम् उपवर्षेण कृतम्" 

इत्युल्लेखो वर्तते ।  
स च प्राचीनो वृत्तिग्रन्थः कदा गलित इति न ज्ञायते ।  

प्रायः बौद्धानाम् अत्यन्तप्राबल्य-काले  
ब्रह्मणः उपादानत्व-स्वीकारे  
बौद्धैः तस्य विकारापत्ति-दोषापादने  
तदानीं वैदिकैः तत्-समाधातुम् अशक्यत्वाद् गलितः स्याद् इत्यूह्यते ।  
एतद्विस्तरः श्रीभाष्य-गूढार्थ-सङ्ग्रहे अष्टमपृष्टे द्रष्टव्यः । 

मध्य-काले भर्तृ-प्रपञ्च-नामकेन ब्रह्म-स्वरूप-परिणाम-वादिना  
वेदान्तसूत्राणां व्याख्यानं कृतमिति  
श्रीभाष्य-शाङ्करभाष्याभ्याम् अवगम्यते ।  
एतन्-मतं रामानुजभाष्ये समन्वयाधिकरणे,  
शाङ्करभाष्ये प्रकृतैतावत्वाधिकरणे च परिशीलितम् ।  
तच् च ब्रह्मणः स्वरूप-परिणामे सविकारत्वादि-दोष-प्रदर्शनेन  
प्रबलैः तात्कालिक-बौद्धैः शतशः खण्डितम्  
इत्य् अस्ति किम्वदन्ती।

### मण्डनमिश्रः
यद्य् अपि ध्यान-नियोग-वादि--मण्डन-मिश्रोऽपि शङ्कराचार्यापेक्षया प्राचीनः,  
परन्तु न स ब्रह्मसूत्रभाष्यं कृतवान् ।  
किन्तु ब्रह्म-सिद्धिनामकं ग्रन्थं ग्रथितवान् । [[4]]  
तेन पूर्वमीमांसाग्रन्थाः बहवः रचिताः ।  
अतः पूर्वोत्तरमीमांसापण्डितत्वेन परिगणितश्च ।  
स एव मण्डनमिश्रः  
श्रीशङ्कराचार्यैः वादे पराजितः  
शिष्यो भूत्वा सुरेश्वराचार्यसञ्ज्ञां लब्धवान्  
इति केचन वदन्ति।  
इदम् असम्बद्धम् इति महामहोपाध्यायानां कुप्पुस्वामि-शास्त्रिणाम् अभिप्रेतम्  
इति ब्रह्म-सिद्धि-नामक-ग्रन्थभूमिकायां  
सुब्रहमण्य-शास्त्रिभिः विमर्शितम् ॥ 

### स्वरूप-परिणाम-वादः
इत्थं शङ्कराचार्येभ्यः प्राचीनभाष्य-वृत्ति-ग्रन्थानां  
बौद्धैः शतशः दूषणेन निराकरणेऽपि,  
तद्-अपेक्षया शङ्कराचार्यभाष्यस्य को विशेषः,  
यस्य निराकरणं बौद्धैः न कृतमिति चेत् -  
तानि भाष्याणि प्राचीनानि ब्रह्मपरिणामवादम् आश्रित्य प्रवृत्तानि ।  
तथा सति ब्रह्मणो विकारापत्तिर् इति बौद्धैः कृताक्षेपस्य  
उत्तरं दातुमसर्था आसन् वैदिका इति प्रतिभाति ।  
अतः कालक्रमेण वैदिको वेदान्तवादः  
सङ्कटे पतितः  
क्रमेण लुप्तप्रायश्च ॥ 

### ब्रह्म-विवर्त-वादः
एतादृशसङ्कटसमये वैदिकमार्ग-संरक्षणार्थम् एवावतीर्णाः श्रीशङ्कराचार्याः  
वैदिकसम्मत-परिणाम-वादस्य स्थाने  
बौद्ध-सम्मत-विवर्त-वादम् एवाश्रित्य  
बौद्धानाम् उत्तर-दानाय प्रवृत्ताः  
ब्रह्म-विवर्त-वादं स्थापयाम् आसुः ।+++(4)+++  

विज्ञानवादे विज्ञान-रूपाणां जीवानां बहुत्वेन गौरवात्,  
शून्य-तत्त्वस्य च युक्त्या निरूपयितुम् अशक्यत्वाद्  
एकस्य ब्रह्मणः सर्वविधप्रपञ्चस्य अधिष्ठानत्वेन स्वीकारे युक्ति-लाघवाद्  
ब्रह्म-विवर्त-वादः स्वीकर्तव्य  
इति श्रीमच्छङ्कराचार्यैः स्व-बुद्धिबलेन  
विज्ञान-विवर्त-वादिनः शून्य-विवर्त-वादिनश् च परिवर्तिताः ।+++(4)+++  
तेऽपि स्वमते विद्यमानं दौर्बल्यम् अङ्गीकृत्य  
श्रीशङ्कराचार्याणां ब्रह्मविवर्तवादम् अङ्गीचक्रुः ।  
ये च नाङ्गीचक्रुः  
ते इतः पलाय्य  
बर्मादेशं प्रति जग्मुर् इत्यादिकं  
सत्यान्वेषणे प्रतिपादितम् अग्रे वक्ष्यते च ॥ 

एवं महता प्रयत्नेन  
मिथो विवदतां वैदिकानां बौद्धानाञ्च अभिप्रायभेदं निराकृत्य  
सङ्कटे पतितं वैदिक ब्रह्मवादं स्थापितवन्तः श्रीशङ्कराचार्याः ।  
अत एव शङ्कराचार्यग्रन्थेषु  
बौद्धानां सन्तृप्त्य्-अर्थं तत्-सम्मत-विवर्तवादस्य वक्तव्यत्वेन  
तत्र तत्र बौद्धच्छाया आगता ।  

ब्रह्मसूत्राणां पीठिकात्वेन लिखितम् अध्यासभाष्यम् एवात्र निदर्शनम् ।  
अयम् अंशः श्रीशङ्कराचार्य-चरित्र-शोधनेन विस्तरेण प्रतिपादयिष्यते ।  
तद् एवाधुना विस्तरेण विचारयामः । 

[[5]] 

### श्रीशङ्कराचार्यचरितादिपरिशीलनं 

वस्तुतस्तु श्रीशङ्कराचार्य-चरित्रादिकम्  
इदानीन्तने विद्यारण्यकृत-प्रसिद्ध-शङ्कर-दिग्विजयादौ  
केवलं तन्-महत्त्व-प्रदर्शनाय कल्पनामयं दृश्यते,  
प्रामाणिकं न किञ्चिद् उपलभ्यते  
इत्येव परमं सत्यम् । 
तत्र शङ्कराचार्यस्य जन्मकालो वा निर्याणकालो वा न प्रदर्शितः ।  
प्रत्युत 

> अष्टवर्षे चतुर्वेदी  
> द्वादशे सर्वशास्त्रवित् ।  
> षोडशे कृतवान् भाष्यं  
> द्वात्रिंशे मुनिरभ्यगात् ॥ 

इति श्लोकस्तु दृश्यते ।  
शङ्कराचार्यसम्मुख एव स्थितेन केनचिद् लिखित इव प्रतीयते ।  
एतेषां दृष्ट्या शङ्कराचार्यः केवलं पौराणिकः ।  
तस्य विद्यारण्यस्य च द्वित्र-सहस्र-वर्ष-काल-व्यवधानं वर्तते +++(नैवम्!!)+++।  

केवलं तन्-महत्त्वार्थं तथा लिखितं यदि  
तर्हि 

> "चतुर्थे स चतुर्वेदी सप्तमे सर्वशास्त्रवित् ।  
> दशमे कृतवान् भाष्यं द्वादशे मुनिरभ्यगात् ॥ 

इत्येवं लेखनं तदपेक्षया तस्य महत्त्वप्रतिपादकं भवेत् ।  
अतश्चारित्रिक-दृष्ट्या विद्यारण्य-कृतशङ्करदिग्विजयो लेशतोऽपि न प्रामाणिकः ।  
प्रत्युत शङ्कराचार्यविरचितत्वेनैव मुदिते  
देव्य्-अपराध-क्षमापन-स्तोत्रे  
" मया पञ्चाशीतेर् अधिकम् अपनीते तु वयसि "  
इति तस्य स्पष्टं पञ्चाशीति-वर्ष-जीवित्वम् उल्लिखितमस्ति ।  
एतदेव च प्रमाणतया स्वीकर्तव्यम् । 

प्रकृते च शङ्कराचार्याः केरलीय-कालडीक्षेत्रे जाताः  
इति विषये न विप्रतिपत्तिः दृश्यते ।  
परन्तु एतदनन्तरं स शास्त्रादिकं कुत्राधीतवान्,  
कथं वा तादृशो महापुरुषो बभूव,  
का वा तस्येष्टा देवता  
इत्यादिविषये न किञ्चित्प्रमाणमुपलभ्यते श्रूयते वा ।  

यद्यपि श्रीशङ्कराचार्य-गुरोर् नाम गोविन्द-भगवत्-पाद  
इति श्रीशङ्कराचार्यग्रन्थेष्वेव पुष्पिकासु  
श्रीगोविन्द-भगवत्पादशिष्य--श्रीशङ्करभगवत्पादकृतौ  
इत्याद्युल्लेखन ज्ञायते -  

> सः तु गोविन्द भगवत्पादः कुत्रासीत् । कीदृशः सः । तस्य गुरुः कः 

इत्यादि कल्पनां विना न किञ्चिदुपलभ्यते ।  
यस्य माण्डूक्योपनिषदः कारिकारूपा व्याख्या गौडपादाचार्य-विरचितत्वेन प्रथिता ।  
यस्यां सम्पूर्णबौद्धच्छाया वर्तते ।  
अन्ते 

> " क्रमते न हि बुद्धस्य ज्ञानं धर्मेषु तायिनः?? ।  
> सर्वे धर्माः तथा चार्थाः नैतद्बुद्धेन भाषितम् "  

( तायिन इत्येव पाठः प्रामाणिकः न तु तापिन इति ) इत्येव तत्र निदर्शनम्।  
सः एव गौडपादाचार्यः गोविन्दभगवत्पादस्य गुरुः  
इत्यत्र सम्प्रतिपन्नं प्रमाणं नोपलभ्यते ।  
कोऽयं गौडपादाचार्यः ?  
[[6]]  
तस्य गोविन्दभगवत्पादाचार्यस्य च सम्बन्धः कीदृशः, कथं जातः इत्याद्यपि नोपलभ्यते ।  
प्रत्युत उभयोर् अत्यन्त-व्यवधानं च दृश्यते ।  
एतादृशी स्थितिः भारतदेशे अतीव सहजा ।  

प्राचीनः आनन्दगिरीयशङ्करविजयोऽपि तदीयविजययात्रामेवाधिकं वर्णयति । चारित्रिकदृष्ट्या तत्रस्थांशा अतीव विरलाः । प्राचीनानामाचार्याणां बहूनां चरित्रादिकं समीचीनं न लभ्यते इत्येव परमं सत्यम् । दशमशताब्द्या अनन्तरं ( रामानुजाचार्यकालाद् 1017 - 1137 अनन्तरम् ) किञ्चिदुपलभ्यते । प्रायः ते प्राचीनाः ख्यातिलाभपूजाविमुखा एवासन् इति प्रतीयते । किं बहुना तत्तादृशस्य कविकुलतिलकस्य कालिदासस्यापि कालपरिचयादिकं नोपलभ्यते । शङ्कराचार्यचरित्रत्वेन यत्र कुत्रचित् प्रतिपादिताः विषयाः चारित्रिकदृष्ट्या लेशतोऽपि न विश्वसनीया एव । आधारपूर्वकं तस्य काल एव न निश्चितः । कुत एवमभूद् भारतदेश इति अत्यन्तं विचारणीयमेव । 

तदीयरचनासु अत्यन्तप्रसिद्धायाः सौन्दर्यलहर्याः अध्ययनेन तु आद्या शक्तिरेवास्योपास्या देवतेति बहवो मन्यन्ते । सौन्दर्यलहर्यां 

"शिवः शक्त्यायुक्तो यदि भवति देवः प्रभवितुम् । न चेदेवं देवः प्रभवति परिस्पन्दितुमपि ॥ अतस्त्वामाराध्यां हरिहरविरिञ्चादिरपि । 

— 

शरण्ये त्वां स्तोतुं कथमकृतपुण्यः प्रभवति ॥ इति श्लोकेन आद्या शक्तिरेव सौन्दर्यलहरीविषय इति ज्ञायते । शङ्कराचार्यस्य कालः भारतदेशस्य अत्यन्तपरिवर्तनकालः (Turning point) आसीदिति चरित्रसंशोधनदृष्ट्या ज्ञायते । तस्यामवस्थायां तत्तादृशमहत्साधनं कर्तुं परशक्त्यनुग्रहः अत्यन्तमावश्यक इति सर्वसम्प्रतिपन्नम् । 

तस्य कालस्तु पौराणिकदृष्ट्या बहुसहस्रवत्सरेभ्यः पूर्वमिति वदन्ति । सौन्दर्यलहयां तव स्तन्यं मन्ये धरणीधरकन्ये हृदयतः पयः पारावारः परिवहति सारस्वतमिव ॥ दयावत्या दत्तं द्रविडशिशुरास्वाद्य तव यत् कवीनां प्रौढानामजनि कमनीयः कवयिता" ॥ ( श्लो. ७५ ) इति द्रविडशिशुकथा श्रूयते । कः सः द्रविडशिशुः इति चरित्राज्ञानात् केचन भ्रमन्ति । बहवस्तु ज्ञानसम्बन्धस्वामी सः इति प्रामाणिकमङ्गीकुर्वन्ति । तिरुज्ञानसम्बन्धः इति द्रविडभाषायामुच्यमानः सः चतुर्षु शैवाचार्येषु अन्यतमः महाप्रभावयुक्तश्च स एव अन्तिमश्च । स कदाचन बाल्ये पित्रा स्नानार्थं पुष्करिण्यां सहैव नीतः । पुष्करिण्यास्तटे तं स्थापयित्वा पिता स्नानार्थं यदा जले निममज्ज, तदा पितरमदृष्ट्वा शिशुः रोदितुमारब्धवान् । तस्य रोदनं 

7 

श्रुत्वा तृतीये एव वयसि देव्या स्वीयं स्तन्यं स्वयमेव पायितमिति तस्य कथा वर्तते । तत्पानानन्तरमेव तस्याधरात् पयः किञ्चित् प्रसृतमभूत् । स्नात्वा आगतः पिता तद्दृष्ट्वा पुत्रं केन पायितमिति भर्त्सयामास । तावत्येवाकाशे भगवान्शिवः स्वस्य अर्धनारीश्वररूपं दर्शयामास । तदैव तृतीये वयसि द्राविडगाथाभिः वर्णयामास । तदानीमेव सः प्रौढो महाकविरभूत् । द्रविडभाषायां बहुसहस्रगाथाः तेन गीताः । षोडशवयोमात्रं तेन जीवितम् । तावत्येवाल्पकालेऽपि द्रविडदेशे बहुकार्यं कृतमिति चरित्रं बहुविस्तृतम् । तस्य कालस्तु सप्तमशताब्द्याः आरम्भः । तेन शङ्कराचार्यः सप्तमशताब्द्या अनन्तरकालिकः इत्यत्र न संशयः । 

। 

तदानीं पाण्ड्यराजधान्यां दक्षिणमथुरायां कून्पाण्ड्यनामकः चक्रवर्ती अभूत् । एतत्सर्वं शासनसिद्धम् । स तु जैनमते अतीव श्रद्धावानासीत् । तस्य पत्नी तु अतीव शिवभक्ता । स्वपतिस्तु जैनमतीयो वर्तते किलेति अतीव व्यथिता आसीत् । तदा सा स्वेष्टदेवं प्रार्थयन्ती आसीत् । 

अयं च ज्ञानसम्बन्धः क्रमेण शिवक्षेत्रदीनां दर्शनं कुर्वन् मधुराससमीपमाजगाम । सा महाराज्ञी ज्ञानसम्बन्धस्वामिनं स्वनगरमानेतुं प्रधानामात्यं तत्समीपं प्रेषितवती । सोऽपि प्रधानामात्यः तत्समीपं गत्वा दक्षिणमथुरानगरमागमनाय बहुधा प्रार्थयामास । सोऽपि परमप्रीतः मथुरामाजगाम । सा तस्मै स्वव्यथां सूचयामास । सोऽपि तदीयप्रार्थनामङ्गीकृत्य दैवप्रेरणानुरोधेन वातव्याधिपीडितं तत्पतिं शयने शयानं राजानं द्रष्टुं जगाम । तदानीं तस्य गुरवः जैना अपि राज्ञः शयनसमीपे एवासन् । स तु ज्ञानसम्बन्धः तान् जैनगुरून् वीक्ष्य 'इमं राजानं व्याधितः विमोचयितुं शक्यते वा' इत्यपृच्छत् । बहुधा प्रयतमानानामपि तेषां पुनः तत्सर्वं व्यर्थमभूत् । 

व्यर्थमभूत् । तदानीं सः सम्बन्धस्वामी स्वेष्टदेवं स्मरन् तस्य शरीरमेकबारमस्पशत् । तावतैव स राजा शयने उत्थायोपविष्टः आश्चर्यमग्नश्च अभूत् । तदनन्तरमपि जैनसिद्धानां सम्बन्धस्वामिनश्च बहुविधाः स्पर्धाः चर्चाश्च अभूवन् । सर्वेष्वपि ते जैनाः पराजिताः । राजा च सर्वं पश्यन् जैनगुरून् दण्डयित्वा स्वयं शिवभक्तो बभूवेति कथा तदीयचरित्रे विस्तरेण वर्ण्यते । तस्य राज्ञः कालः शासननिश्चितो वर्तते । तेन ज्ञानसम्बन्धस्वामिनोऽपि कालः सप्तमशताब्द्याः पूर्वभाग इति निश्चितः । वैष्णवाल्वार्जनेषु अन्तिमः परकालः इति प्रसिद्धः समानकालिकः । परकालस्य जन्मस्थलमपि 

8 

ज्ञानसम्बन्धस्य जन्मस्थलसमीपे एव । द्वादश आल्वारजनाः त्रिषष्टिः शैवपुरातनाश्च द्वित्रशतकमध्यकाल एव आसन्निति विमर्शकाः वदन्ति । 

इति प्रसिद्धम् 

अयमेव कालः सिद्धपुरुषाणां जैनबौद्धानां धर्मस्य अत्युच्छ्रयकालः । ते तु निरीश्वरवादिनः 

अथाऽपि बहुविधसिद्धियुक्ताः आसन् मणिमन्त्रौषधादिरूपसिद्धयः वैदिकग्रन्थेष्वेवोपलभ्यन्ते । यथा जन्मौषधिमन्त्रतपःसमाधिजाः सिद्धयः (यो.सू. ४.१ ) इति । किमधिकोक्त्या ? कुलशेखरसूरिविरचिते मुकुन्दमालास्तोत्रे 

44 

'भक्तापायभुजङ्गगारुडमणिस्त्रैलोक्यरक्षामणिः 

गोपीलोचनचातकाम्बुदमणिः सौन्दर्यमुद्रामणिः । 

यः कान्तामणिरुक्मिणीघनकुचद्वन्द्वैकभूषामणिः 

श्रेयो देवशिखामणिर्दिशतु नो गोपालचूडामणिः ॥२२॥ 

शत्रुच्छेदैकमन्त्रं 

सकलमुपनिषद्वाक्यसम्पूज्यमन्त्रं 

संसारोत्तारमन्त्रं 

समुपचिततमस्सङ्घनिर्याणमन्त्रम् । सर्वैश्वर्यैकमन्त्रं व्यसनभुजगसन्दष्टसन्त्राणमन्त्रं जिह्वे श्रीकृष्णमन्त्रं जप जप सततं जन्मसाफल्यमन्त्रम् ॥२३॥ 

व्यामोहप्रशमौषधं मुनिमनोवृत्तिप्रवृत्त्यौषधं दैत्येन्द्रार्तिकरौषधं त्रिभुवनीसञ्जीवनैकौषधम् । 

भक्तात्यन्तहितौषधं 

भवभयप्रध्वंसनैकौषधं 

श्रेयःप्राप्तिकरौषधं 

पिब 

मनःश्रीकृष्णदिव्यौषधम् ॥२४॥ एवं रूपेण मणिमन्त्रौषधिप्रभावाः विडम्बिताः । एवं न्यायमुक्तावल्यामप्यारम्भे सप्तपदार्थनिरूपणप्रकरणे अतिरिक्तशक्तिनिराकरणार्थं मणिमन्त्रौषधयः दृष्टान्तीकृताः । खण्डनखण्डखाद्यकारेण श्रीहर्षेणापि तच्चिन्तामणिमन्त्रचिन्तनफले इति चिन्तामणिमन्त्र प्रभावस्य प्रदर्शनं कृतं स च जैनबौद्धमन्त्रः । अनेन ऊह्यते मणिमन्त्रादिसिद्धिप्रभावयुक्ताः जैनाः बौद्धाश्च सामान्यजनान् राजानश्च वशीकृत्य वैदिकान् पण्डितान् परिभावयामासुः इति । एतेषान्निराकरणार्थमेव ईश्वरवादिनः एते वैष्णवसूरयः शैवपुरातनाश्च नानाविधाः भक्तिगाथाः रचयित्वा सामान्यजनुषु अति विस्तरेण ईश्वरवादं भक्तिमार्गं च बहुधा वर्धयामासुः । अयं च भक्तिमार्गः अध्यात्ममार्गगर्भित एव । एते महात्मानः सर्वेऽपि साकारं तत्त्वमङ्गीकृत्यापि अध्यात्मक्षेत्रेऽपि अत्युन्नते स्थाने आसन् । किं बहुना " अहं ब्रह्मास्मि" (बृह.उ. १.४.१०), इत्ययमेव अध्यात्मक्षेत्रस्य उन्नततमोऽनुभवः इत्यत्र न विवादः । " अहमेवेदं सर्वम्" (छा.उ. ७.२५. 

9 

१), इत्युक्तप्रकारेण आत्मवस्तु अधिकृत्य अष्टपादात्मकैः दशभिः पद्यैः अतिविस्तरेण शठकोपसूरिणा अध्यात्मानुभवः वर्णितः । एतदपेक्षयास्य अध्यात्मनिष्ठत्वे किं प्रमाणमपेक्षितम् । परन्तु भक्तिप्रपत्तिभ्यामेवेदं साधनमिति तदीयपद्येषु वर्ण्यते । एवं भक्तिमार्गनिष्ठानामेतेषां कालः सप्तमशताब्धाः पूर्वभागपर्यन्त इति निश्चितम् । 

एवं तैः वैष्णवैः विष्णुभक्तैः, शैवैः शिवभक्तैश्च जनसामान्येषु जागरणस्य साधनेऽपि, तेषां समनन्तरकालं पुनः क्रमेण बौद्धपण्डिताः "वयमध्यात्मनिष्ठाः भक्तिमार्गस्तु अवरकक्ष्यायां वर्तमानानामेवेति" अवरमार्गीयो भक्तिमार्ग इति वर्णयन्तः पुनः विजजृम्भिरे । बहवो राजानः तेषां वचस्येव बद्धाः आसन् । तेषां पण्डितानामहङ्कारनिराकरणार्थमेव एते श्रीशङ्कराचार्याः भगवतैव नियुक्ताः इति भाति । 

परन्तु एतादृशसिद्धैः जैनबौद्धपण्डितैः सह साक्षात्सङ्ङ्घर्षणायामेते जैनबौद्धपण्डिताः “एतान् श्रीशङ्कराचार्यान् सत्यद्वेषिणः वैदिकाः स्वमतं प्रचारयितुमिच्छन्ति" इति राज्ञे उपदिश्य राजाज्ञया मारयेयुः । तादृशपरिस्थितिः तदानीं दक्षिणदेशे आसीदिति तच्चरित्रविदः अभ्यूहन्ति । वैदिकधर्मस्य जैनबौद्धधर्मस्य च घर्षणेन तत्समयः अतीव निष्ठुरः आसीदिति तदानीन्तनचरित्राध्ययनादिना ज्ञायते । तत्समयस्य शासनादिकमपि न लभ्यते । अतः तत्समयस्य न्यूनातिन्यून शतकद्वयपरिमितः कालः अन्धकारमयः (Dark period) इत्येव इतिहासविदः वर्णयन्ति । श्रीशङ्कराचार्याणामपि कालः तादृशशतकद्वयमध्ये एवासीत् । 

अत एव तत्काले विद्यमानं धर्मसङ्कटमालोक्य बौद्धजैनसिद्धपुरुषैः सह साक्षाद् विरोधमप्रकटयन्तः दैवप्रेरणया तेषां विहारादिकं स्वयमेव गत्वा तैः साकं सौहार्देन विचारादिकं कृत्वा तेषां मनः परिवर्तयितुं प्रायतन्त श्रीशङ्कराचार्याः । ते तु निरीश्वरवादिनः ईश्वरतत्त्वमधः कक्षायामेव वर्तते । आत्मज्ञानमेव अस्माभिः विवेकिभिः सम्पादनीयमिति चिन्तयन्ति स्म । अतः श्रीशङ्कराचार्यैरपि ईश्वरतत्त्वस्य मिथ्यात्वम् (निकृष्टताम्), निर्विशेषाध्यात्मतत्त्वस्य ज्ञानमार्गस्य च सर्वश्रेष्ठतामङ्गीकृत्यैव तेषां समाधानार्थं तैः साकं विचारः कृतः । एवं स्वीयप्रतिभावशात् तेषां मनःपरिवर्तनाय कृतः श्रमः क्रमेण फलेग्रहिरिवाभवत् । बौद्धास्तु विज्ञानात्मवादिनः आसन् । विज्ञानात्मानस्तु जीवात्मानः । एतादृश नानात्मवादापेक्षया एकमात्मानमङ्गीकृत्य तस्यैव ज्ञानानन्दमयपरमपुरुषार्थरूपत्वस्वीकारे तस्यैवोपाधि भेदेन जीवभेदाङ्गीकारे च सौलभ्यं प्रदर्श्य क्रमेण तेषामपि 

10 

एतादृशाध्यात्मनिष्ठत्वमतीव चातुर्येण साधितम् । एतन्मूला एव इदानीन्तनाद्वैतसिद्धान्ते ब्रह्मणि सगुणनिर्गुणभेदः, निर्गुणब्रह्मण एव पारमार्थिकत्वम्, सगुणब्रह्मणस्तु मायाशवलितत्वं मिथ्यात्वञ्च इत्यादिवादा : रूढमूलतया विराजन्ते । एवं सौहार्देन परिवर्तनाकरणे प्राणापायोऽपि सम्भवीति भावयद्भिः श्रीशङ्कराचार्यैः स्वप्राणानपि पणीकृत्य बौद्धा : जैनाश्च परिवर्तिताः । ये तु एतद्विधविचारान् सोढुमशक्ताः आसन्, तादृशाः बौद्धपण्डिताः बङ्गदेशं प्रति पधाविताः । जैनास्तु पश्चिमदेशं प्रति प्रधाव्य श्रवणबेलगोलक्षेत्रमातस्थिरे । दक्षिणदेशस्तु कथञ्चिद् वेदविरुद्धनास्तिकवादादुन्मुक्त इवाभवत् । 

दशमशताब्द्यां बङ्गदेशे जाताः श्रीमदुदयनाचार्याः तत्र स्थितान् बौद्धान् वादे पराजयामासुः । अतस्ते बङ्गदेशमपि परित्यज्य ब्रह्मदेशं ( Burma) गता इति उदयनाचार्यचरित्रे वर्ण्यते । तथैवैकादशशतकारम्भे कृतावताराः श्रीमद्रामानुजाचार्याः दैवप्रेरणया श्रवणबेलगोलक्षेत्रे स्थितान् जैनान् स्वीयाध्यात्मशक्त्या क्रमेण परिवर्तयामासुः । तत्रपि परिशिष्टाः केचन जैनमतीयाः एतद्देशमेव परित्यज्य पश्चिमपर्वतश्रेण्याः अधोभागे वेणुवननाम्नि (मूडुबिदिरे) स्थाने वासं चक्रिरे । द्वादशशताब्द्यां तत्रैवावतीर्णाः श्रीमदानन्दतीर्थाः कृष्णभक्तिप्रचारेण जैनवेगं न्यरुन्धन् । तेन जैनाः अन्ते वेणुवनमात्रसीमिताः अभूवन् । इदानीमपि तेषां प्रभावस्तत्रैव दृश्यते । इदं सर्वं तत्त्वमुक्ताकलापव्याख्यानस्य भूमिकारूपसत्यान्वेषणे सङ्ग्रहेण प्रस्तुतम् । एवं च इदानीन्तन श्रीशङ्कराचार्यचरित्रं सर्वमपि कल्पनामयं संवृत्तमिति तदीयैरेव तटस्थ विमर्शकैः अङ्गीक्रियते । अत अवैदिकमतग्रस्तस्य भारतदेशस्य पुनर्विमोचनाय कृतसाहसेषु श्रीशङ्कराचार्या अतीवोत्तमा इति सर्वैरपि परिगण्यते । यद्यपि श्रीशङ्कराचार्याणां चरित्रं स्पष्टं नोपलभ्यते तथापि तेषां (श्रीशङ्कराचार्याणाम्) महत्त्वन्तु तदीयसूत्रभाष्योपनिषद्भाष्यादिषु प्रतिपादितविचारक्रमेण न तिरोहितं विदुषाम् । 

उपनिषद्भाष्यं सूत्रभाष्यं द्वयमेव आदिशङ्करकर्तृकम्, न तु गीताभाष्यमिति केचन नवीनविमर्शकाः अभिप्रयन्ति । बौद्धानां विश्वासार्थमेव सूत्रभाष्यस्य उपोद्घातत्वेन लिखिते अध्यासभाष्ये नैकाऽपि श्रुतिः प्रमाणत्वेनोपन्यस्ता । केवलयुक्तिवादेन अध्यासवादं प्रसाध्य "यथा चायमर्थो वेदान्तानां तथा वयमस्यां शारीरकमीमांसायां प्रदर्शयिष्यामः" इत्येव प्रतिज्ञा कृता दृश्यते । निर्विशेषवादविरोधे मध्ये मध्ये ब्रह्मसूत्राण्येवान्यथा नीयन्ते । स्वभाष्यस्य11 

सत्सम्प्रदायमूलत्वं नास्तीति तैरेव सूचितञ्च । तदभिप्रायमज्ञात्वा तद्व्याख्यातारोऽपि 

श्रुतिसूत्रयोर्विरोधे श्रुत्यनुगुणमेव सूत्रं नेयमिति वदन्ति । ब्रह्मसूत्राणां प्रवृत्तत्वादुक्तनियमो नैतन् न्यायपरेषु सूत्रेष्वन्वेति । 

परन्तु श्रुत्यर्थनिर्णयार्थमेव 

एवमेव गीताभाष्ये पीठिकायां "सदा षाड्गुण्यपरिपूर्णो भगवान् वासुदेवः" इत्यादि प्रदर्शनाद् गीताभाष्यमपि नादिशङ्करकृतम्, किन्तु ब्रह्मसूत्रभाष्यमुपनिषद्भाष्यञ्च शङ्कराचार्यकृतमिति साहसेन प्रतिपादयन्ति । वस्तुतः सर्वत्र समानरूपेणैव ग्रन्थेषु निर्विशेषवादं स्थापयामासुः श्रीशङ्कराचार्याः । तस्य निदर्शनतया गीताद्वादशा ध्यायोपक्रमशाङ्करभाष्यं द्रष्टव्यम् । तत्रादौ निर्विशेषं सविशेषं च तत्त्वद्वयमपि प्रदर्श्य मूलग्रन्थे सविशेषतत्त्वस्यैव श्रेष्ठ्यप्रतिपादनेऽपि बलान् निर्विशेषतत्त्वस्यैवोत्तमत्वं प्रतिपादयन्ति । तदेतद्बौद्धानां सन्तृप्त्यर्थमिति अस्मिन् ग्रन्थे एव अन्यत्र विचारितम् । एतद्विलक्षणतया श्रीभाष्ये तु " भगवद्बोधायनकृतां विस्तीर्णां ब्रह्मसूत्रवृत्तिं पूर्वाचार्याः सचिक्षिपुः । तन्मतानुसारेण सूत्राक्षराणि व्याख्यास्यन्ते" इति पीठिका विन्यस्ता । बोधायनकृता वृत्तिः प्रपञ्चहृदये उल्लिखितेत्याद्यंशः परकालमुनिभिः स्वीयश्रीभाष्यव्याख्याने वर्णितः । तत्रैव वर्णितम् । अन्ततः उपवर्षस्तु शङ्कराचार्यैरपि उल्लिखितः स चोपवर्षः पूर्वोत्तरमीमांसावृत्तिकारः इत्यपि शङ्कराचार्यैरेव सूचितम् " अत एव च भगवतोपवर्षेण प्रथमतन्त्रे आत्मास्तित्वाभिधानप्रसक्तौ शारीरके वक्ष्यामः इत्युद्धारः कृतः" इति ( ब्रह्म.सू.शा. भा. ३.३.५३) अत्र प्रथमतन्त्रपदेन पूर्वमीमांसाशास्त्रं ज्ञेयम् । एवं च मीमांसाशास्त्रं पूर्वोत्तरभेदेन भिन्नमप्येकं शास्त्रमित्येव स्वरसमित्युपवर्षस्याशयः । 

परन्तु एवमङ्गीकारे जैनाः बौद्धाश्च नाङ्गीकुर्युः, आत्मानं शुद्धं वैदिकं मन्येरन्निति भावनयैव श्रीशङ्कराचार्यैः ऐकशास्त्र्यं निराकृतमिति भावयितुमस्त्यवकाशः । शतकद्वयकालः वैदिकानामवैदिकानाञ्च परस्परमतीव सङ्घर्षणाकालः । तदा भारते किमासीदिति ऊहितुमपि न शक्यमभवत् । अत एव श्रीशङ्कराचार्यैः स्वस्य वैदिकपक्षपातित्वं नास्तीति बौद्धानां प्रदर्शनायैव मन्दानां कृते कृतं स्तोत्रसाहित्यं विहाय सर्वत्रापि ब्रह्मणोः निविर्शेषत्वस्य जगतो मिथ्यात्वस्य च प्रतिपादने बहुधा साहसः कृतः । तथाप्यन्ते एतद्रहस्यं ज्ञात्वा बौद्धैः विषप्रयोगेण मारिताः श्रीशङ्कराचार्याः इति अभिप्रयन्तिविमर्शकाः केचन । अयं विषयः श्रीरामदेवबाबामहोदयेन 11.8.09 तिथौ आस्था टीवी द्वारा उद्घोषितः । इयं घटना प्रायः 

12 

काञ्च्यामभूदिति आनन्दगिरिकृतशङ्करदिग्विजये "स्वलोकं गन्तुमिच्छुः काञ्चीनगरे मुक्तिस्थले कदाचिद् (विषप्रयोगसमये) उपविश्य स्थूलं शरीरं सूक्ष्मेऽन्तर्धाप्य तद्रूपो भूत्वा सूक्ष्मं कारणे विलीनं कृत्वा चिन्मात्रो भूत्वा अङ्गुष्ठमात्रः 

भूत्वा अङ्गुष्ठमात्रः पुरुषः तदुपरि अखण्डमण्डलाकारमानन्दं प्राप्य सर्वजगद्व्यापकरूपचैतन्यमभवत्" इत्यादिवचनैः सूच्यते । अत्र स्वलोकं गन्तुमिच्छुः इत्यस्मात् पूर्वं दैवेच्छां ज्ञात्वा इत्यपि योजयित्वा पठनीयम् । 

I 

वस्तुतस्तु वैदिकमार्गसंरक्षणार्थमेव अवतीर्णानां श्रीशङ्कराचार्याणां वैदिकपक्षोपपादकवाक्यानां वैदिकपक्षपातित्वमेव प्रामाणिकं मन्तव्यं न 

प्रामाणिकं मन्तव्यं न तु ब्रह्मणो निर्विशेषत्वस्य जगतो मिथ्यात्वस्य च प्रतिपादनमात्रेण " सूत्राभिप्रायसंवृत्या स्वाभिप्रायप्रकाशनात् । व्याख्यातं यैरिदं शास्त्रं व्याख्येयं तन्निवत्तये ॥ इत्यादि भास्कराचार्योक्तरीत्या महायानिकपक्षपातित्वम् । परन्तु शङ्कराचार्यसमकालिकैर्वा तदनन्तरकालिकैर्वा तदीयैरेव शिष्यैः शङ्कराचार्यस्य वैदिकधर्मसंरक्षणाभिप्रायम् अजानद्भिः बौद्धवासनावद्भिः विवरणकारादिभिः भ्रान्त्या ब्रह्मणो निर्विशेषत्ववादः जगतोमिथ्यात्ववादश्च शङ्कराचार्याभिमत इति भ्रान्त्या पुनरपि बहुधा संवर्धितः । एवं मध्यकाले शङ्कराचार्यैः बौद्धच्छायया ग्रन्थानां करणे अध्यासभाष्यमेकं साक्षित्वेन वर्तते । अध्यासभाष्यं जगत्सर्वं मिथ्यारूपमिति केवलयुक्तिभिः साधयति । नैकापि श्रुतिः तत्र प्रमाणत्वेन उपात्ता । तेनैव ज्ञायते तदध्यासभाष्यं सर्वमवैदिकमिति । एवं प्रसाध्य " यथा चायमर्थो वेदान्तानां तथा वयमस्यां शारीरकमीमांसायां प्रदर्शयिष्याम इति तदीयप्रतिज्ञापि सूत्रोपरि युक्त्या विचारितार्थारोपणं स्पष्टं बोधयति तत्कालवशात् । अत एव जन्माद्यधिकरणादारभ्यैव तत्र तत्र विपरीतलेखनं दृश्यते । जगत्जन्मादिकारणत्वलक्षणं न निर्विशेषब्रह्मणः अपि तु सविशेषस्य । निर्विशेषस्य तु तटस्थं तत् “सत्यं ज्ञानमनन्तम्" इति तु तस्य लक्षणमित्यादि स्वमतं स्थापयन्ति । वस्तुतः निर्विशेषस्य ब्रह्मणः सत्यं ज्ञानमनन्तमित्यादि वा कथं लक्षणं सम्भवति । लक्षणं नाम असाधारणधर्म इति सर्वप्रसिद्धम् । एवं सति तन्निर्विशेषं कथं भवेत् । द्वितीयाध्यायप्रथमपादान्ते " सर्वोपेता च तद्दर्शनात् " इति सूत्रं " सा परा देवता सर्वशक्त्युपेता च इति शाङ्करभाष्यम् । तत्समनन्तराधिकरणान्ते " सर्वधर्मोपपत्तेश्च" इति सूत्रभाष्ये यस्मादस्मिन् ब्रह्मणि कारणे परिगृह्यमाणे प्रदशितेन प्रकारेण सर्वे कारणधर्माः उपपद्यन्ते 

11 

13 

सर्वज्ञं सर्वशक्तिमहामायाञ्च ब्रह्म" इति शङ्कराचार्यैरेव उच्यते । निर्विशेषे ब्रह्मणि एतत् सर्वं कथं सम्भवति । 

अतः कैश्चिद्विशेषैः विशिष्टस्यैव वस्तुनः अन्येविशेषाः निरस्यन्ते इति न क्वचिन्निर्विशेषवस्तुसिद्धिरिति महासिद्धान्तारम्भे श्रीभाष्ये उक्तोऽर्थः अनुल्लङ्घनीय एव । अतः जगज्जन्मादिकारणत्वं ब्रह्मणो लक्षणमित्येव सूत्रकारमतम्, न तु ब्रह्म द्वयं परिकल्प्य तत्र सविशेषस्य ब्रह्मणः एतल्लक्षणम्, निर्विशेषस्य तु तटस्थ लक्षणमिति कथनं युक्तम् । ब्रह्म द्वयस्य अप्रामाणिकत्वात् । निर्विशेषं किं तत् सविशेषस्यैव मूलरूपं वा भिन्नरूपं वा । मूलरूपत्वे " तद्धेदं तर्ह्यव्याकृतमासीत् तन्नामरूपाभ्यां व्याक्रियत" इत्यादि श्रुतिभरेव तदर्थप्रतिपादनान् निर्विशेषब्रह्मणः शशशृङ्गतुल्यत्वमेव । अव्याकृतावस्थायां तच्छब्देन यदुच्यते तदेव तन्नामरूपाभ्यां व्याक्रियत इति नामरूपवद् यद्ब्रह्म तदपि तच्छब्देनैव प्रत्यभिज्ञायते । अतः उभयोः ऐक्यमेव । अतश्च ब्रह्मणः साक्षादुपादानत्वमेव श्रौतसिद्धान्तः उपादानममन्यत्, उपादेयमन्यदिति तु तार्किकवादः । शङ्कराचार्यैः तथा विभागकरणञ्च बौद्धानां सन्तृप्त्यर्थमेव । 

बौद्धाः हि प्रथमाक्षपातजन्यं वस्तुस्वरूपमात्रावगाहि निर्विकल्पकपदवाच्यं ज्ञानमेव प्रमाणम् । अनन्तरजायमानं तु ज्ञानं सविकल्पकं केवलविकल्परूपं कल्पितविषयं न किञ्चिदपि प्रमाणमिति वदन्तीति सर्वप्रसिद्धम् । अतः बौद्धसम्मतभागं परित्यज्य अन्यः सविशेषविषयको भागः शङ्कराचार्यान्तरङ्गसम्मत इति ज्ञेयम् । 

### समस्या 

अद्यतनप्रत्यक्षदृष्ट्या तु प्रधानतया श्रीशङ्कर-श्रीमद्रामानुज-श्रीमदानन्दतीर्थैः त्रिभिः कृतं भाष्यमेव वादरायणसूत्राणां विशेषतः प्रसिद्धमुपलभ्यते । अन्यानि भाष्याणि अत्रैव अन्तर्भवन्ति। यतो हि भेदः अभेदः भेदाभेदौ वा एतत् त्रितयातिरिक्तं न कोऽपि सिद्धान्तः उपलभ्यते। तत्र शङ्कराचार्यकृतं भाष्यं ब्रह्मविवर्तवादाभिप्रायेण, रामानुजकृतं 

भाष्यं 

14 

ब्रह्मपरिणामवादाभिप्रायेण, मध्वाचार्यकृतं तु केवलं ब्रह्मनिमित्तकारणत्वमात्राभिप्रायेण । एतत्त्रयं तु परस्परं प्रतीपमार्गगामीत्येव सर्वैरपि पण्डितैः अङ्गीक्रियते । एवं सति बादरायणसूत्राणां तात्पर्यं सम्प्रतिपन्नं कीदृशं स्यादिति तु विचार : शिष्यत एव । 

एवं विप्रतिपत्तिपरम्परायां जातायां विप्रतिपत्तेः मूलान्वेषणरूपं विज्ञानमेव शरणीकर्तव्यम् । यथा व्याध्यादिकारणे संशयग्रस्ते विज्ञानेन व्याध्यादिकारणं निर्णीयते । ततश्च चिकित्स्यते च । एवमेव आत्मविषये बहूनां विप्रतिपत्तीनां श्रवणादध्यात्मविज्ञानमेवात्र समर्थमुत्तरं भवितुमर्हति । वस्तुनि सामान्यतोऽवगते विशेषतोऽवगमार्थं विचार इति विचारशास्त्रमर्यादा । श्रीबादरायणमहर्षिप्रणीता ब्रह्ममीमांसाऽपि तदनन्तर्गता । 

मीमांसकाः सिद्धे वस्तुनि 

वस्तुनि शब्दानां 

शब्दानां बोधनासामर्थ्याद् ब्रह्मणश्च सिद्धवस्तुत्वादुपनिषदां ब्रह्मप्रतिपादनसामर्थ्याभावाद् ब्रह्मविचाररूपोत्तरमीमांसा नारम्भणीया । लोके शब्दस्य प्रवृत्तिनिवृत्तिरूपक्रियान्वययोग्ये वस्तुनि एव बोधनसामर्थ्यान् नियमेन शब्दव्यापारः अप्रवृत्तप्रवर्तनमेव । यथा घट इत्युक्ते न श्रोतुः यथार्थकर्तव्यनिर्णयो भवति । घटमानय इति क्रियान्वितपदप्रयोगे तु भवति स्वकर्तव्यावबोधः । तेन गुरुः घटानयनार्थं मां नियोजयतीति ज्ञात्वा शिष्यः घटानयने प्रवर्तते । गुरुवचनं च सार्थकं भवति। ब्रह्म तु नयनानयनादि क्रिया शून्यम्, अतः न शब्दवाच्यमिति वदन्ति । 

44 

न च ब्रह्म सर्वोत्कृष्टं जानीहि " इत्येतदर्थं "सत्यं ज्ञानमनन्तं ब्रह्म" इत्यादिवाक्यप्रयोग इति शङ्क्यम्, जानीहि इति ज्ञानस्य विधातुमशक्यत्वात्। अन्धं प्रति पश्य इति प्रयोगवत् स्यात् तत् । अतस्तत्तदुचितकरणानां सामीचीन्ये ज्ञानं स्वयं भवति न तु तत् पुरुषतन्त्रम्, अपि तु करणतन्त्रम्। पङ्गं प्रति गच्छ धाव इतिवत् तद्वाक्यं निरर्थकं भवेत्। अत उपनिषच्छास्त्रस्य ब्रह्मप्रतिपादनसामर्थ्याभावाद् ब्रह्मविचारशास्त्रं नारम्भणीयमिति पूर्वपक्षे 

सिद्धेऽपि वस्तुनि सिद्ध्यति शब्दानां बोधनसामर्थ्यमिति उत्तरमीमांसा आरम्भणीयैवेति सिद्धान्तः । क्रियान्विते एव वस्तुनि शब्दशक्तिरिति नियमापवादोऽत्र क्रियते ब्रह्ममीमांसायां जिज्ञासाधिकरणे। स्वयं पुरुषार्थभूते वस्तुनि क्रियान्वयाभावेऽपि आदरातिशयः प्रदर्श्यतेऽत्र । यथा तवगृहे निधिरस्तीति वाक्ये श्रुते तद्गृहस्वामिनः आनन्दो भवति । तथा बह्मसत्ता ज्ञायते चेदास्तिकानां सन्तोषो भवत्येव । तेन प्रयोजनादिकं तु अन्यदेतत् । 

15 

अध्ययनादिना एव सामान्यत ब्रह्मशब्दार्थ अवगतः । तस्यैव विशेषजिज्ञासया 

ब्रह्ममीमांसा आरभ्यते । वस्तुनि सामान्यतो ज्ञाते विशेषतोऽवगमार्थं विचारः इति विचारशास्त्रस्य मर्यादा । एवं सति निर्धर्मके निर्विशेषे वस्तुनि कथं विचारः । अतो ब्रह्ममीमांसा शास्त्रस्य विषयो निर्विशेषं वस्तु भवितुं नार्हति । 

ब्रह्मशब्दोऽपि स्वतः बृहत्त्वादिगुणविशिष्टमेव वस्त्वभिधत्ते । ब्रह्मसूत्रेषु प्रत्यधिकरणं चिदचिद्विलक्षणत्वं ब्रह्मणः साधनार्थं कश्चन धर्म एव हेतुतया अभिधीयते । यथा "विवक्षितगुणोपपत्तेश्च" (1.2.2) “धर्मोपपत्तेश्च " ( 1.3.8) "सर्वधर्मोपपत्तेश्च' (2.1. 36) इत्यादि। यतः निर्धर्मके वस्तुनि जिज्ञासैव नोदेति मनुष्यस्य । 

श्रीशङ्कराचार्यैस्तु ब्रह्मसूत्राणां भाष्यपीठिकारूपेण अध्यासभाष्यमेकं केवलं युक्त्यैव विलिख्य एकामपि श्रुतिं कुत्राप्यनुदाहृत्य यथा चायमर्थो वदान्तानां तथा वयमस्यां शारीरकमीमांसायां प्रदर्शयिष्यामः इति निर्धर्मके वस्तुनि उपनिषदां समन्वयस्य प्रतिज्ञा कृता । तेन स्वकल्पितार्थस्यैव सूत्राणामुपर्यारोपः प्रतिज्ञायते । 

प्रतिज्ञायते । " अथातो ब्रह्मजिज्ञासा" इति प्रथमसूत्रेण सूत्रकारेण ब्रह्मजिज्ञासां प्रतिज्ञाय " जन्माद्यस्य यतः" इति द्वितीयसूत्रण तस्य जगज्जन्मादिकारणत्वलक्षणेऽभिहिते सत्यपि इदं लक्षणं न मुख्यस्य निर्विशेषस्य ब्रह्मणः इत्यादिव्याख्यानं कथं स्वरसं भवेत् । 

एवमेव उपरि आनन्दमयाद्यधिकरणेष्वपि स्वेच्छया व्याख्यानं क्रियते न तु कुत्रापि सूत्रानुगुणं स्वरसम् । तथा च "सर्वधर्मोपपत्तेश्च" "सर्वशक्त्युपेता च तद्दर्शनात्" इत्यादि सूत्राणां का गतिः । 

एवमेव आन्तं विचार्यते चेत् प्रत्येकं स्वतन्त्रग्रन्थ एव भवेत् तथा सूत्राणां स्वेच्छया व्याख्यानं क्रियते श्रीशङ्कराचार्यैः । प्रत्युत कार्याधिकरणे "कार्य बादरिः" इति प्रथमं बादरिमतमुक्त्वा अनन्तरं " परं जैमिनिर्मुख्यत्वात्" इति सूत्रे परं ब्रह्मैव ब्रह्मशब्दस्य मुख्योऽर्थ इति कण्ठतोऽभिधानेऽपि प्रथमं पूर्वपक्षसूत्रमेव सिद्धान्तसूत्रमिति निर्णीय तत्रैवान्ते " किं द्वे ब्रह्मणी" इति प्रश्नमुत्थाप्य " बाढम् " इति एकं निर्विशेषं ब्रह्म तदेव मुख्यम्, सविशेषं तु गौणं ब्रह्म मिथ्या चेति कृतं ब्रह्मणो द्वैविध्यव्यवस्थापनं को वा पण्डितः अनुमोदेत । मिथ्याभूतं सत्यभूतञ्चैकीकृत्य बाढं द्वे ब्रह्मणी इत्युत्तरदानं कथं वा सङ्गच्छेत । सर्पो द्विविधः रज्जुसर्पः वल्मीकसपश्चेतिवत् खलु तद्भवति। यदि तत्रापि विरोधो नास्ति 

16 

इत्यङ्गीक्रियते तदा बल्मीकसर्पस्य प्रतिकोटिभूताः रज्जुसर्पः भूविदलनसर्पः मालासर्पः दण्डसर्पः इत्यादयो बहवः सर्पाः भवेयुः । अतो वस्तुतो महापण्डितस्य महामेधाविनः श्रीशङ्कराचार्यस्य एतादृशनिर्विशेषवादाः सर्वेऽपि बौद्धानां सन्तृप्त्यर्थमिति स्पष्टं ज्ञायते । वस्तुतो बौद्धा एव प्रथमाक्षिसन्निपातजन्यं निर्विकल्पकपदवाच्यमत 

एव 

स्वरूपमात्रावगाहि ज्ञानं प्रमाणम्, अनन्तरं जायमानं तु विकल्पपदवाच्यं काल्पितनानाधर्मकमप्रमाणं धर्माणां कल्पितत्वेनैव मिथ्यात्वञ्च वदन्ति । तथैव शङ्कराचार्यैरपि निर्विशेषं वस्तु प्रतिपाद्यते चेत् कथं तेषां वैदिकत्वं भवेत् । वेदाः सर्वेऽपि ब्रह्मणः स्तुतिरूपा इत्येव वैदिकाः मन्यन्ते " एकं सद्विप्रा बहुधा वदन्ति" (ऋ. १.१६४.४६) इत्येव खलु घुष्यते वेदे । अतः वैदिकसार्वभौमस्य वैदिकधर्मरक्षणार्थमेवावतीर्णस्यास्य श्रीशङ्कराचार्यस्यान्तरङ्गाशयस्तु न निर्विशेषतत्त्वप्रतिपादने आसीत् । केवलं बौद्धानां सन्तृप्यर्थमेव तथा प्रतिपादनीयमभूत् । किन्तु अनन्तरकालिकैस्तदनुयायिभिस्तु तदाशयं न ज्ञात्वा तत्तथैवानुकृतम्। प्रत्युत बौद्धैरङ्गीकृतशब्दापरोक्षवादादिकं प्रतिपादयतो विवरणकारस्य मतमेव अद्यतनाद्वैतिभिः स्वीक्रियते इति सर्वप्रसिद्धम् । न तु वैदिकस्य भामतीकारस्य । 

एतत्समीकरणार्थमेव अनन्तरं श्रीमद्रामानुजाचार्याः अवतीर्णा वा इत्यपि विचारणीयमेव । तेषां तु भाष्यपीठिकात्वेन "भगवद्बोधायनकृतां विस्तीर्णां ब्रह्मसूत्रवृत्तिं पूर्वाचार्याः सञ्चिक्षिपुः तन्मतानुसारेण सूत्राक्षराणि व्याख्यास्यन्ते " इति प्रतिज्ञा तत्काले आवश्यकी बभूव । एतदुपरि व्यर्थचर्चादिकं श्रीपरकालयतिभिः विस्तरेण गूढार्थसङ्ग्रहादौ समाहितमिति तत्रैव द्रष्टव्यम्। अतो निर्विशेषमंशं विहाय ब्रह्मसूत्रेषु जीवस्य सम्पूर्णविकासानुगुणमध्यात्मविज्ञानं प्रदर्श्यते । तत्र श्रीमद्रामानुजशङ्कराचार्ययोः अन्तरङ्गाशयः 

समान एव। 

एतेन ब्रह्मसूत्राणां व्याख्येयानामेकविधकत्वेऽपि व्याख्यानानि बहुविधानि कथं जातानि । सर्वसम्प्रतिपन्नार्थः कीदृशः स्यादिति प्रश्नोऽपि समाहितो भवति । 

श्रीमदानन्दतीर्थीयैस्तु "भक्तेरेव मोक्षोपायत्वे सिद्धे ब्रह्मणो जगदुपादानत्वाङ्गीकारे बहुविधाः समस्या भवेयुरेव, किमर्थं तादृशव्यर्थविचारः अस्माभिः 

कर्तव्यः। उपादानत्वाङ्गीकारे जीवब्रह्मणोरभेदस्याप्यावश्यकत्वाद् भक्तिर्न कदाप्युत्तिष्ठेत् । प्रत्युत भक्तौ विरोधः स्यात्" इत्यभिप्रायेण ब्रह्मणो जगदुपादानत्वं नाङ्गीकृतम्। उपादानत्वं तु 

17 

विज्ञानकोटावागच्छति न तु ज्ञानकक्षायाम् । अतो भक्तिमार्गस्थितानामेतावदेवेदानीं पर्याप्तम्। भक्तरभिवृद्धी एतत्सर्वं स्वयमेव ज्ञायत इत्याशयस्तेषाम् । 

अत्रेदं रहस्यम् - पञ्चरात्रप्रक्रियायां परव्यूहविभवान्तयाम्यर्चावतारभेदाः परमात्मनो वर्णिताः। तत्र पररूपं सर्वोत्तीर्णं वेदान्त उच्यमानात्मतत्त्वस्थानम्। सर्वशक्तिसर्वगुणपरिपूर्णमपि तत्कार्याभावाद् अनभिव्यक्तशक्तिगुणकम् । ब्रह्मसूत्रेष "सर्वोपेता च तद्दर्शनात्" सर्वधर्मोपपत्तेश्च" इत्यादिसूत्राणां विषयीभूतं परवासुदेवाख्यं तत्त्वम् । व्यूहरूपाणि तु वासुदेवसङ्कर्षणप्रद्युम्नानिरुद्धाख्यानि चत्वारि । 

तत्र व्यूहवासुदेवरूपमभिव्यक्तसर्वशक्तिकं सर्वगुणोपेतञ्च वेदान्त उच्यमान उच्छूनबीजसदृशब्रह्मस्थानम् । सङ्कर्षणप्रद्युम्नानिरुद्धरूपाणि प्रत्येकं प्रधानतोऽभिव्यक्तगुणद्वयकानि क्रमेण संहारस्थितिसृष्टिनिर्वाहकानि इतरैः त्रिमूर्तिपदवाच्यानि तत्त्वानि । अन्तर्यामितत्त्वं तु " क्षीरे सर्पिरिवार्पितम्” इति श्रुतिविषयभूतं सर्वत्र वर्तमानं प्रसिद्धम्। अर्चातत्त्वम्ं तु अतीवमन्दाधिकारिणामपि सुलभम्। अत्यन्ताश्रितवत्सलत्वाद् लोकेऽवतीर्णं दिव्यं रूपं देवालयादिषु विराजमानम् । 

अतश्च निर्विशेषवादेन न कस्यापि कोऽपि लाभः इत्यन्तरङ्गे निश्चित्य जगत्प्रसिद्धं भजगोविन्दस्तोत्रं गीतवतः श्रीशङ्कराचार्यस्य, भक्तिमार्गस्यैव वैदिकत्वं स्थापितवतः श्रीरामानुजाचार्यस्य, भक्त्या प्रसन्नस्य भगवतः प्रसादस्यैव मोक्षसाधनत्वं प्रकटितवतः श्रीमदानन्दतीर्थस्य चेति त्रयाणामप्येतेषामाचार्याणामन्तरङ्गाशयभेदो नास्तीत्येव 

परमरहस्यम्। 

शास्त्रयोनित्वाधिकरण शास्त्रपदस्यापि विज्ञानार्थे एव तात्पर्यमिति प्राचीनव्याख्याशोधनेन अवगम्यते । अद्य तु शास्त्रं योनि ः यस्य इति बहुव्रीहिः प्रदर्श्यते । बहुब्रीहिस्तु अतीवजघन्य इति तु सर्वसम्मतम् । योनिपदमपि उपादाने एव स्वरसं सर्वसम्मतं च । " तं भूतयोनिं परिपश्यन्ति धीराः " (मुण्ड.उ. १.१.६), "कर्तारमीशं पुरुषं ब्रह्मयोनिम्” (मुण्ड.उ. १.१.३) इत्येतत् श्रुतिद्वयमपि " योनिश्च हि गीयते" (ब्र.सू. १.४. २७) इत्यस्य शङ्कररामानुजभाष्यद्वयेऽपि सूत्रविषयवाक्यत्वेनोपन्यस्तम् । लोकेऽपि योनिपदमुपादानार्थे एव प्रसिद्धम् । एवं सति योनिशब्दस्य प्रमाणार्थकत्वमपि अतीव क्लिष्टमेव । शास्त्रस्य योनिः इति तत्पुरुषसमास एव बहुव्रीह्यपेक्षया श्रेयान् । अत्र शास्त्रपदेन ऋग्वेदादिरूपस्य वेदशास्त्रस्य मूलकारणं ब्रह्म इति यद्यर्थः विवक्षितः, तर्हि 

18 

ब्रह्मणः सर्वजगत्कारणत्वस्य पूर्वस्मिन् जन्माद्यधिकरण एव समर्थितत्वेन अत्र पौनरुक्त्यं भवेत्, इत्यतः द्वितीयव्याख्याने प्रवृत्तिः इत्यभिप्रयन्ति सर्वे ॥ 

वस्तुतस्तु शास्त्रपदार्थः कः ? शासु अनुशिष्टौ इति धातुमूलक औणादिकोऽयं शब्दः । तथा च शासनं नाम अनतिक्रमणीयम् आज्ञारूपम्, राजशासनादिवदिति अनुभवसिद्धम् । तद्वदेव जगति परिदृश्यमानं क्रमादिकं सर्वं सृष्टिशासनानुगुणम् । यथा वा आम्रबीजादिकं यदि उप्यते, अग्रे तस्य विकासः कथं भवेदिति जिज्ञासायामाम्रबीजस्य विकासः आम्राङ्करशाखा पत्रफलादिक्रमेणैव भवति । एतादृशपरिणामः किङ्कृतः इति प्रश्ने अनतिक्रमणीयवस्तुनिसर्गाधीनः इत्येव समीचीनमुत्तरम् । एवं सर्वमपि बीजं निसर्गसिद्धशासनं नातिवर्तते । एतादृशशासनक्रमः प्राणिष्वपि समानः 

मनुष्येष्वपि प्रकृतिसिद्धविकासादिकमेतादृशशासनानुसार्येव । मनुष्याणामितरप्राण्यपेक्षया बुद्धिकौशलं प्रत्यक्षसिद्धम् । तादृशबुद्धेः स्वेच्छातः उपयोगे मनुष्यजन्म दूष्यति । ततश्च शास्त्रं नाम प्रकृतिसहजसिद्धं विज्ञानमेव "मोक्षे धीः ज्ञानम्, अन्यत्र विज्ञानं शिल्पशास्त्रयोः" इति कोशात् । एवञ्च ‘“शास्त्रयोनित्वात्" इति सूत्रस्यापि विज्ञानमूलत्वाद् इत्येव व्याख्येयम् । अन्यत्र इति चेन् मोक्षव्यतिरिक्तज्ञाने विज्ञानपदं प्रयुज्यते । 

— 

गीतायां बहुषु स्थलेषु ज्ञानविज्ञानपदे सहैव प्रयुज्येते । एवं सति उभयोः अर्थभेदः आवश्यकः । केवलं विशिष्टं ज्ञानमिति विविधज्ञानमिति वा विवरणमात्रेण पदस्य सार्थक्यं दुर्घटमेव । अतः ज्ञानपरिचयार्थं विचार्यमाणं कारणविषयात्मकं ज्ञानमेव विज्ञानपदेन विवक्षितम् । अत एव गीतायामेव " ज्ञानं तेऽहं सविज्ञानमिदं वक्ष्याम्यशेषतः" (गी. ७.२) इति कथनमात्रेण तृप्तिमलभमानः भगवान् कृष्णः “यज्ज्ञात्वा 

भगवान् कृष्णः “यज्ज्ञात्वा नेह भूयोऽन्यज् ज्ञातव्यमवशिष्यते" (गी. ७.२ ), इति ज्ञानविज्ञानयोः प्रशंसां करोति । अत एव लोकेऽपि विज्ञानरहितं केवलमनुभवात्मकं ज्ञानं स्वार्थसाधने न समर्थं दृश्यते । दूरात् स्थाणुरूपं किञ्चिद्वस्तु पश्यन्नयं स्थाणुरिति कश्चिद् भ्राम्यति । अन्यश्च कश्चित् पुरुषः एवेति भ्राम्यति चेत्, तदार्थविवेकिनः किं कुर्वन्ति । केवलानुभवात्मकोपलम्भेन न तृप्यन्ति । किन्तु तज्ज्ञानकारणान्वेषणे प्रवर्तन्ते । शाखादिरूपं किञ्चिद् दृश्यते चेत्, स्थाणुरिति निश्चिन्वन्ति । हस्तादिरूपं किञ्चिच् चिनं दृश्यते चेत्, पुरुष इति निश्चिन्वन्ति । एवं पुनः विकल्पप्रसक्तिशून्यस्य निश्चयस्य कारणान्वेषणमेव विज्ञानमित्युच्यते ॥ 

19 

यद्यपि "परश्शतपरिक्षोदात् परस्तादपि वादिभिः । उपलम्भबले 

। उपलम्भबले स्थेयम्" (न्यायसिद्धाञ्जनं जड. ४) इति न्यायः दृश्यते । परन्तु अत्र विज्ञानोपलम्भस्यैव निर्णयहेतुत्वं दृश्यते । अद्यतनजगति सर्वस्यापि विज्ञानमयत्वे परिदृश्यमाने इदं स्पष्टम् । अत एव उपनिषदपि “विज्ञानेनात्मानं वेदयते" ( तैत्ति.महा. ७९) इति वदति । इदमेव वेदान्तविज्ञानम्, अध्यात्मविज्ञानमित्यादिपदैः उच्यते । “वेदान्तविज्ञानसुनिश्चितार्थाः" (तैत्ति. १३ ) इति श्रुतौ कस्यचिद् वेदान्तविज्ञानेनार्थः यदि सुनिश्चितः, तस्यैव श्रेयः इति घोषितम् । इदानीं तु अध्यात्मविज्ञानं शून्यमिव दृश्यते । अत एव आत्मविषयेऽपि असङ्ख्याताः पक्षाः कालक्रमेण प्रवृत्ताः । अतः अध्यात्मविज्ञानान्वेषणे प्रथमं प्रवृत्तिः कर्तव्या ॥ 

अध्यात्मविज्ञानं नाम किम् ? आत्मानुभवरूपं ज्ञानं तु अध्यात्मज्ञानमित्युच्यते । अध्यात्मविज्ञानं च तद्विषयकारणादिविमर्शरूपम् । प्रथममात्मा नाम कः ? अयमेव महान् प्रश्नः । यतः आत्मशब्दार्थः शरीरादारभ्य परमात्मपर्यन्तः सर्वोऽपि भवति । अत एव आत्मज्ञानं साधनारहितं चेत्, दुरूहं गहनञ्च संवृत्तम् । (विज्ञानरहितं चेत् प्रतिष्ठितं च न भवति) । अतः आत्मतत्त्वज्ञानसम्बन्धिविज्ञानं यदन्वेष्टव्यं तदर्थं प्रयत्नः कर्तव्यः । अस्य उपक्रमः बृहदारण्यकोपक्रमे एव जनकयाज्ञवल्क्यसंवादे वर्तते । जनकः याज्ञवल्क्यं पृच्छति । अन्धकारे वर्तमानस्य पुरुषस्य न किञ्चिदवभासते न किञ्चित् कर्तुं शक्यते । अतः अन्धकारे प्रकाशः अपेक्ष्यते । तत्र प्रश्नोत्तराणि एवं वर्तन्ते 

प्र. किञ्ज्योतिरास्ते पुरुषः ? 

उ आदित्य एवास्य ज्योतिः । 

प्र. आदित्ये अस्तमिते किञ्ज्योतिरास्ते पुरुषः ? 

उ. चन्द्रमा एवास्य ज्योतिः । 

, 

— 

प्र. आदित्ये अस्तमिते, चन्द्रमसि अस्तमिते, किञ्ज्योतिरास्ते पुरुषः ? 

उ. अग्निरेवास्य ज्योतिः । 

प्र. आदित्ये अस्तमिते, चन्द्रमसि अस्तमिते, अग्नौ शान्ते किं ज्योतिरास्ते पुरुषः ? 

उ. वागेवास्य ज्योतिः । ( परस्परं वाग्व्यवहारेण विषयमवगच्छन्ति अन्धकारेऽपि ) 

प्र. आदित्ये अस्तमिते, चन्द्रमसि अस्तमिते, शान्तेऽग्नौ शान्तायां वाचि, किं ज्योतिरास्ते 

पुरुषः ? 

20 

20 

उ. आत्मैवास्य ज्योतिः । (बृह.उ. ४.२.६) 

अन्धकारे उपविष्टस्य पुरुषस्य स्वविषयकं ज्ञानं वर्तत एव । अहमत्र एवमुपविष्टः, मदीयहस्तपादादयः इमे इत्यादि सर्वम् अन्धकारे उपविष्टः, निमीलितचक्षुः सन्नपि जानात्येव । कथमेतज् जानाति, साधनं किमिति प्रश्ने आत्मैवेति वक्तव्यम् । तर्हि आत्मनः हस्तपादादयः सन्ति वा ? हस्तपादादीनामपि स्वप्रकाशत्वं वा ? हस्तपादादिः जडपदार्थ इति स्पष्टम् । अथापि अङ्गुलिः वक्रा वा, दीर्घो वा इत्यादिकमपि अन्धकारेऽपि जानाति । दक्षिणहस्तेन वामपादं स्पृशेति मनसि आज्ञा भवति चेत्, दक्षिणहस्तः वामपादं स्पृशति । कथं दक्षिणहस्तः वामपादं जानातीत्यादिप्रश्नानामुत्तरमन्वेष्टव्यम् । शरीररूपेण परिणतस्य चैतन्यस्य स्वप्रकाशत्वाद् आत्मानमखण्डमेकं शरीराकारं जानाति । तदवयवं हस्तादिकमपि जानाति । अतः प्रथमकक्ष्यायां शरीरमेव आत्मा । तत्प्रत्यगर्थः स्वयमात्मानं पश्यति इत्यर्थः । प्रतीपमञ्चतीति प्रत्यगिति व्युत्पत्तिः प्रदर्श्यते । बुद्धिस्तु स्वतः बाह्यविषयेषु न प्रसरणशीला । तत्प्रतिकोटितया चैतन्यन्तु स्वविषये एव यदा व्याप्रियते, तदानीं तत् प्रत्यगर्थः इत्युच्यते । अञ्चु गतिपूजनयोः इति धातुः गत्यर्थकानां ज्ञानार्थकत्वात् प्रकृते स्वात्मानं स्वयमेव जानातीत्यर्थः । एष एव प्रत्यगात्मा । 

, 

अत एव पञ्चकोशप्रकरणमितिप्रसिद्धम् । आनन्दवल्यां प्रथमः कोशः अन्नमयकोशः इत्युच्यते “स वा एष पुरुषोऽन्नरसमयः " ( तैत्ति. उ. २.२), इति प्रथमः अन्नमयकोशः । एवं च शरीररूपेण परिणतं चैतन्यमेव तत्कक्षायां शारीर आत्मा इत्युच्यते । तस्यैव तदानीमहमर्थत्वात् । अहमितिनिर्दिश्यमान एव च प्रत्यगात्मा । एवमेव प्राणमय, मनोमयः, विज्ञानमयः, आनन्दमयः इत्येते कोशाः ज्ञातव्याः । तत्र क्रमेण उत्तरोत्तरमुत्तमत्वेन च चैतन्यपरिणामविशेषो द्रष्टव्यः ॥ 

एवमनुभवविश्लेषणं कृत्वा कथं कथं कस्यां कस्यां कक्षायां वर्तत इति ज्ञात्वा सद्भिः वर्तितव्यम् । तत्परित्यज्य चर्चाकरणेन न कोऽपि लाभः, प्रत्युत बुद्धिः कलुषिता भवेत् । पुनः पुनः एतादृशचैतन्यतत्त्वस्य चिन्तनया, पुनः पुनः अनुभवः गाढो भवेत् ।21 

स्थूलारुन्धतीन्यायेन आत्मनः प्रदर्शनार्थमेव एषा प्रक्रिया इति सर्वसम्मतम् । तत्रस्थपङ्क्तीनां पठनमात्रेण भुवि सर्वं ज्ञातमभूदिति न भ्रमितव्यम् । शब्दजन्यं ज्ञानमिदं केवलं परोक्षरूपम् । यदि इदं ज्ञानं बहुप्रयत्नेन तपसा अपरोक्षरूपं भवेत् ! तदानीमेव तज् ज्ञानपदवाच्यं भवेत् । एतत् सर्वं नैकजन्मसाध्यम् । एतादृशमध्यात्मतत्त्वमधिकृत्यैव – “यदा ह्येवैष एतस्मिन्नदृश्ये अनात्म्ये, अनिरुक्ते, अनिलयने, अभयं प्रतिष्ठां विन्दते । अथ सोऽभयं गतो भवति । यदा ह्येवैष एतस्मिन् उदरमन्तरं कुरुते । अथ तस्य भयं भवति " ( तैत्ति. उ. २.७), इत्युक्तम् । 

अतश्च एतादृशात्मतत्त्वज्ञानस्य कथं प्राप्तिरिति विचारः आवश्यकः । यदभावे भयं भवतीति उच्यते । एतादृशज्ञानसम्पादनमेव ब्रह्मनिष्ठानां ब्राह्मणानां प्रथमं कृत्यम् । एतादृशमात्मतत्त्वज्ञानं कथं भवेत् पुरुषाणाम् ? इत्यत्र मैत्रेयीब्राह्मणे " आत्मा वारे द्रष्टव्यः, श्रोतव्यो, मन्तव्यो, निदिध्यासितव्यः । आत्मनि खल्वरे श्रुते मते विज्ञाते सर्वमिदं विज्ञातं भवति" (बृह. उ. २.४.५ ) इति । इदमेव एकविज्ञानेन सर्वविज्ञानमित्युच्यते । " आत्मैवेदं सर्वम्" (छा.उ. ७.२५.११), आत्मनि विदिते सर्व विदितम्" इत्यादौ आत्मन एव 

सर्वात्मकत्वश्रवणाद् आत्मज्ञानमेव सम्पादनीयमिति सारांशः । आत्मा वारे द्रष्टव्यः" इत्यत्र 

आत्मपदार्थः कः ? जीवात्मा वा परमात्मा वा ? जीवात्मनः उपासनया कथं सर्वं विदितं 

भवेत् । परमात्मन उपासनं कर्तव्यं चेत्, परमात्मस्वरूपावगमः प्रथमं कथं भवेत् । परमात्मस्वरूपे अवगते सति उपासनादिकं व्यर्थमेव । अतः कथमियं श्रुतिर्निर्वाह्या ? इत्यत्र 

अस्ति महान् क्लेशः ॥ 

44 

पूर्वं जनकयाज्ञवल्क्यसंवादेऽपि " आत्मैवास्य ज्योतिः" इत्यत्र आत्मा कः ? जीवात्मा परमात्मा वा ? प्रश्नोपक्रमस्तु " किं ज्योतिरास्ते पुरुषः" इत्यादिना वर्तते । अत्र पुरुषशब्दः जीवपर एव । एवं च " आत्मैवास्य ज्योतिः " इत्यत्र एव अस्य पदस्य प्रकृतिपुरुषपरत्वाज् जीवात्मैवात्राऽपि आत्मपदार्थः वक्तव्यो भवति । यदि आत्मपदार्थः जीवस्तर्हि परमात्मा कुत्र गतः ? इति प्रश्नः उदेति । यदि परमात्मा एव जीवस्तर्हि 

22 

— 

तद्द्वयमस्ति वा न वा ? इति संशयः अस्त्येव । आत्मा द्विविधः जीवात्मा परमात्मा चेति नैय्यायिकाः मन्यन्ते । परन्तु इदं वेदान्तिभिः नाङ्गीकर्तुं शक्यते । कुत इति चेत्, निर्विशेषवादे तु मिथ्यात्वाङ्गीकाराज् जीवात्मा नास्ति । अतस्तथा विभागो न सम्भवत्येव । सविशेषवादेऽपि “यथाग्नेः क्षुद्राः विस्फुलिङ्गाः" (बृह.उ. २.१.२०), इत्यादिवचनैः परमात्मनः सकाशादेव जीवात्मनामाविर्भावात् समानतया जीवात्मपरमात्मविभागः न भवत्येव । अतः कश्चित् सर्वसम्मत आत्मशब्दार्थनिर्णयः कर्तव्यो भवति । आत्मा आत्मपदं हि प्रयोगदृष्ट्या शरीरादारभ्य परमात्मपर्यन्ते अर्थे प्रयुज्यते । किं बहुना ! मृदात्मा घटः इत्यत्राऽपि स्वरूपमात्रपर्यायात्मशदो दृश्यते । अध्यात्मशास्त्रे तु " आत्मैवास्य ज्योतिः " (बृह.उ. ४.२. ६) इति दर्शनात् स्वप्रकाशरूपं यत्किञ्चित् तत्त्वमेवात्मशब्दार्थः । तच्च जीवात्मा वा परमात्मा वेति विषये स्वस्वात्मैव सर्वेषां स्वप्रकाशत्वात् प्रत्यगात्मेत्युच्यते । तत्र जीव एव प्रत्यगात्मेति रामानुजीयाः । परमात्मैव प्रत्यगात्मेति शाङ्कराः । रामानुजभाष्ये भूमाधिकरणे “प्रत्यगर्थस्य परमात्मनि पर्यवसानात् " इति वाक्यदर्शनात् परमात्मन्यपि प्रत्यगात्मत्वं ज्ञायते । अत एव स्वस्वात्मैव सर्वेषां प्रत्यगात्मा इति वक्तव्यं भवति । एवं सति प्रत्यगात्मानः अनन्ताः भवन्ति । कस्य प्रत्यगात्मनः अन्तिमत्वम् । " अहमेवेदं सर्वम्" (छा.उ. ७.२५. १), इति भूमविद्यायां जगत्सर्वमपि प्रत्यगात्मन्यन्तर्भवतीत्युच्यते । अतश्च प्रत्यगात्मनः स्वरूपमेव विचारविषयो भवति । परमात्मपर्यायस्तु प्रत्यगात्मा एक एव । परमात्मनः एकत्वस्य सर्वैरङ्गीकारात् । एवं परमात्मन एव प्रत्यगर्थत्वं सर्वसम्मतमिति निश्चिते इतरेषां प्रत्यगात्मत्वमौपाधिकमेवेति मन्यन्ते निर्विशेषवादिनः । “यथाग्नेः क्षुद्राः विस्फुलिङ्गाः" (बृह. उ. २.१.२०), इति श्रुतावपि जीवात्मनः परमात्मनः सकाशादाविर्भावः प्रतिपादितः । आत्मा वारे द्रष्टव्यः" इति प्रकरणेऽपि अग्रे " विज्ञानघन एवैतेभ्यो भूतेभ्यः समुत्थाय तान्येवानुविनश्यति' (बृह.उ.२.४.१२), इति वचने विज्ञानमयस्यात्मनः उत्पत्तिविनाशौ श्रूयेते 

॥ 

133 

23 

एवञ्च आत्मतत्त्वं न तत्तावत्सुलभतया निरूपयितुं ज्ञातुं वा शक्यम् । अत एव च आत्मनः अहमर्थत्वे बहुविधाः वादाः प्रावर्तन्त । परन्तु आत्मा इति पदं कञ्चित्प्रत्यगर्थं स्पृशति । प्रतीपमञ्चतीति व्युत्पत्त्या तस्य स्वप्रकाशत्वान् न केनाऽपि तन्निराकर्तुं शक्यम् । तस्यैव निराकरणे जगदान्ध्यमेव प्रसज्येत । अत एव जनकयाज्ञवल्क्यसंवादे “आत्मैवास्य ज्योतिः” इति उपसंहारः कृतः । एतादृशस्वयञ्ज्योतिषः तत्त्वस्य अपलापः केन वा विवेकिना कर्तुं शक्यः, यच्च तत्त्वं सर्वेषां व्यवहाराणां मूलरूपं वर्तते । अत एव तन्निराकरणे जगदान्ध्यप्रसङ्ग इत्युक्तम् । एवं प्रत्यगर्थस्वरूपस्य अविप्रतिपन्नत्वेऽपि कथं तद्विषये विवादाः प्रावर्तन्त ? इति प्रश्ने तादृशमहमर्थरूपं यत्तत्वं यदि शुद्धं ज्ञातं भवेत् सर्वेऽपि संशयाः उच्छिद्येरन् इत्येवोत्तरम्, एतदेवोक्तं मुण्डकोपनिषदि- 

" भिद्यते हृदयग्रन्थिः छिद्यन्ते सर्वसंशयाः । 

क्षीयन्ते चास्य कर्माणि तस्मिन् दृष्टे परावरे " ॥ इति ॥ (मुण्ड.उ.२।८) 

स्वरूपतः स्वयं प्रकाशस्यापि कथं विचारविषयत्वसम्भव : ? इति चेत्, सर्वेषां लशतो वा तादृशप्रतीतेः अनुभवसिद्धत्वात् स्वरूपे न विवादः । किन्तु तदेव परमं तत्त्वं बहुविधोपाधिभिः अवरुद्धं सदन्ततः एतच्छरीरमभिव्याप्याऽपि अहमिति प्रतीयमानं सर्वानुभवसिद्धम् ॥ 

— 

श्रीभाष्ये तु 

" अहमर्थो न चेदात्मा" (श्रीभाष्यजिज्ञासाधिकरणम्, महासिद्धान्तः) इत्यादिना बहुविस्तरेण अहमर्थविचारः प्रस्तुतः । तत् समयान्तरे बहु विमृशामः । एवं सर्वसम्मतमपि तत्त्वमधिकृत्य अद्याऽपि विचारः कुतो न समाप्तः ? इति प्रश्नेऽत्रोच्यते कस्मिंश्चिद्विषये विचारः कदा भवति ? सामान्येन केनचिद्रूपेणावगते विशेषाकारापरिज्ञानेन सर्वेऽपि विचाराः प्रवर्तन्ते । यथा वा स्थाणुर्वा पुरुषो वा इत्यादौ ऊर्ध्वत्वादिना सामान्यरूपेणावगते वस्तुन्येव स्थाणुर्वा पुरुषो वेति संशयो वा विचारो वा प्रवर्तते । वस्तुनो निर्विशेषत्वे एतादृशविचाराणामवतार एव न स्यात् । अतः मूलभूतो विचारः तदात्मतत्त्वं निर्विशेषमुत सविशेषमिति विचारेण प्रथमं निर्धारणीयम् । अत एव श्रीभाष्ये " सविशेषविषयत्वात्सर्वप्रमाणानाम् " ( श्रीभाष्यजिज्ञासधिकरणम्, महासिद्धान्तारम्भः) इति विचारोपक्रमः प्रदर्शितः ॥ 

24 

अत एव इदानीं तत्त्वदृष्ट्या शङ्कररामानुजमतयोरेव सम्बन्धः, न तु आनन्दतीर्थीयमतस्य । यतः आनन्दतीर्थीयं मूलतत्त्वं जन्मादिनिमित्तकारणमात्रं, न तूपादानम् । अतः तन्मतं नैय्यायिकमतवद् वेदान्तशास्त्राद् बहुदूरे एव वर्तते । तावता न तदप्रामाणिकमित्यादिकं प्रकृतशङ्कररामानुज मतविचारानन्तरं प्रदर्श्यते ॥ 

अध्यात्मविचारशास्त्रस्य उपोद्घातरूपा चतुस्सूत्री । तत्र प्रथमसूत्रे प्रतिज्ञा । प्रतिज्ञासूत्रे ब्रह्मपदस्यैव प्रयुक्तत्वात् तत्पदार्थादारभ्यैव विचारप्रवृत्तिः 

विचारप्रवृत्तिः सहजा इति ब्रह्मणः लक्षणप्रदर्शनमुखेनैव विचारोपक्षेपः कृतः “ जन्माद्यस्य यतः " (ब्र.सू. १.१.२), इत्यनेन । 

यदि सृष्टिप्रकरणानि सर्वाणि क्रोडीकृत्य परिशील्यन्ते तदा " आत्मा वा इदमेकमेवाग्र आसीन् नान्यत् किञ्चन मिषत्", (ऐत. उ. १.१), " असद्वा इदमेकमेवाग्र आसीत् " ( तैत्ति. उ. २.७), “तद्धेदं तर्ह्यव्याकृतमासीत्, तन्नामरूपाभ्यां व्याक्रियत" (बृह.उ. १.४.७), “सदेव सौम्येदमग्र आसीत्" (छा.उ. ६.२.१), "ब्रह्म वा इदमेकमेवाग्र आसीत्" (बृह.उ. १.४.१०), “आत्मैवेदमग्र आसीत् पुरुषविधः " (बृह.उ. १.४.१), इत्यादिवाक्यानि दृश्यन्ते । यथा असद्वा इदमग्र आसीत्" इत्यत्र असच्छब्देन नामरूपरहितं कारणावस्थं ब्रह्मोच्यते, तथा " तद्धेदं तर्ह्यव्याकृतमासीत्, तन्नामरूपाभ्यां व्याक्रियत" इत्यस्यां श्रुतौ अव्यक्तपदेन नामरूपरहितं ब्रह्मोच्यते । " कथमसतः सज्जायेत" इति श्रुतौ तु अभावात् कथं सज्जायेत इत्याक्षेपो बौद्धमतसम्मतासत्कार्यवाद निराकरणार्थम्, न तु तत्र नामरूपरहितावस्था ब्रह्मणः प्रतिपाद्यते इति ज्ञेयम्। 

44 

यद्यपि जगन्मूलभूततत्त्वस्यात्मनोऽनिर्वचनीयत्वाभिप्रायेण “नासदासीन्नो सदासीत् तदानीम् " (ऋग्वेद., १०.११.१२९, तैत्ति. २.८.९.३), "नेह नानास्ति किञ्चन " (बृह.उ. ४.४.१९), इत्यादीनि वाक्यानि प्रवृत्तानि दृश्यन्ते । तेन चानिर्वचनीयत्वे विचारप्रवृत्तिः कथमिति प्रश्न : समुदेति । तथापि सदसदादिक्रमेण ब्रह्मत्वावस्थायां प्राप्तं ब्रह्मतत्त्वमेव विचारस्य विषयो भवति । अनेन च विचारस्य मूलाधारभूतमात्मतत्त्व मेवेति निर्णेतुं शक्यते । एवम् आत्मा, असत्, सत्, ब्रह्म, पुरुषः इत्यादिक्रमेण विकसितः सन् जगदाकारं प्राप्नोति । अङ्कुरपूर्व बीजस्योच्छूनावस्थेव जगन्मूलभूततत्त्वस्यापि उच्छूनावस्था ब्रह्म, तच्च बृह/बृहि बृद्धौ इति धातूमूलकब्रह्मपदशक्त्या ज्ञातुं शक्यते । अत एव जगतः मूलबीजस्य उच्छूनावस्था ब्रह्मपदेनोच्यते । बीजं यदा सहजजलसेकादिवशात् स्वयमुच्छूनं भवति, अनन्तरमेव तत्र 

25 

अङरारम्भः । अत एव ब्रह्मलक्षणप्रदर्शनमुखेनैव " यतो वा इमानि भूतानि जायन्ते येन जातानि जीवन्ति, यत् प्रयन्त्यभिसंविशन्ति" (तैत्ति.उ. ३.१), इति श्रुतिमादाय जन्माद्यधिकरणं प्रवृत्तम् । न तु सत्यं ज्ञानमनन्तमित्यादाय, तस्य लोके अपरिचितत्वात् । तत्तु शुद्धं मूलभूतमात्मतत्त्वमिति । यद्विचारस्य विषयो भवितुं नार्हति । 

## बौद्धवैदिकप्रक्रिया-भेदः 

तथाहि वैदिकः पक्षः कः ? कश्चावैदिकः पक्षः ? इति प्रथमं निर्धारणीयम् । भगवद्गीतायां द्वादशाध्याये – “ एवं सततयुक्ता ये भक्तास्त्वां पर्युपासते । 





ये चाप्यक्षरमव्यक्तं तेषां के योगवित्तमाः " ॥ (गी. १२ ।१ ) इति अर्जुनः श्रीकृष्णं प्रति पृच्छति । अत्र प्रश्ने पूर्वार्धे भक्ताः इति पदविन्यासेन शुद्धो भक्तिमार्गः प्रस्तुतः । परमात्मनः सविशेषत्वं, सगुणत्वं, साकारत्वमङ्गीकृत्य प्रश्नोपक्रमः एवमित्यादिना एकादशाध्यायोक्तविश्वरूपदर्शनस्मरणेन एवमित्युक्त्वा पृच्छ्यते । अस्यैव मार्गस्य व्यक्तमार्गः इति सञ्ज्ञा । भगवतः सविशेषत्वाङ्गीकारेण प्रयुक्तोऽयं मार्गः । अत्रैव प्रश्नोत्तरार्धे " ये चाप्यक्षरमव्यक्तम्" इति निर्देशादन्योऽव्यक्तमार्गः ज्ञानमार्गः इति सूचितम् । ये चापि इत्यत्र चशब्दापिशब्दाभ्यां पक्षद्वयक्रोडीकरणेन तेषामिति निर्दिश्य अनयोर्मध्ये कः उत्तमयोगीति प्रश्नस्याशयः स्पष्टं ज्ञायते । श्रीशङ्कराचार्यैस्तु गीताभाष्ये “ये च अन्ये अपि त्यक्तसर्वैषणाः सन्न्यस्तसर्वकर्माणो यथाविशेषितं ब्रह्म, अक्षरं निरस्तसर्वोपाधित्वाद्, अव्यक्तम् = अकरणगोचरम्, यद् हि लोके करणगोचरं तद् व्यक्तमुच्यते, अञ्जेः धातोः तत्कर्मकत्वाद् इदं तु अक्षरं तद्विपरीतं शिष्टैश्चोच्यमानैर्विशेषणैः विशिष्टं तद् ये चापि पर्युपासते " (गी.शा.भा. १२1१ ) इति व्यक्ताव्यक्तोपासकेषु कः श्रेष्ठः इति प्रश्ने सत्यपि उत्तरार्धोपदिष्टाव्यक्तोपासकान् परित्यज्य केवलं व्यक्तोपासकेषु कः श्रेष्ठः इति प्रश्नस्याशयं मत्वा ब्रह्मरुद्रादित्योपासकेषु विष्णुभक्ताः श्रेष्ठाः इत्यभिप्रायेण उत्तरयन्ति श्रीशङ्कराचार्याः “ये तु अक्षरोपासकाः सम्यग्दर्शिनः निवृत्तैषणाः ते तावत् तिष्ठन्तु तान् प्रति यद् वक्तव्यं तदुपरिष्टाद् वक्ष्यामः” । ये तु इतरे इत्युक्त्वा - 

" मय्यावेश्य मनो ये मां नित्ययुक्ता उपासते । 

— 

26 

हृदयनामके ग्रन्थे उदाहारि । सा च उपवर्षेण सङ्गृहीतेत्यपि श्रद्धया परयोपेतास्ते 

— 

मे युक्ततमा मताः" (गी. १२।२), इत्येतं श्लोकं व्याख्याति "मयि परमेश्वरे, आवेश्य 





विश्वरूपे 

समाधाय मनः, ये = भक्ताः सन्तः, माम् = सर्वयोगेश्वराणामधोश्वरं, सर्वज्ञं, विमुक्तरागादिक्लेशतिमिरदृष्टिं, नित्ययुक्ताः = अतीतानन्तराध्यायान्तोक्तश्लोकार्थन्यायेन सततयुक्ताः सन्तः, उपासते । श्रद्धया परया 







प्रकृष्टया उपेताः, ते मे मम, मताः अभिप्रेताः, युक्ततमाः इति । नैरन्तर्येण हि ते मच्चित्ततया अहोरात्रमतिवाहयन्ति अतो युक्तं तान् प्रति युक्ततमा इति वक्तुं शक्यते" । एवमेव षष्ठाध्यायान्ते 

'योगिनामपि सर्वेषां मद्गतेनान्तरात्मना । 

— 

श्रद्धावान् भजते यो मां स मे युक्ततमो मतः " ॥ (गी. ६।४७) इत्यत्रापि सकलविधयोगिनामविशेषेण सर्वेषामपि ग्रहणेऽपि वसुरुद्राद्यपेक्षया, विष्णूपासकः श्रेष्ठः इत्येव विवृण्वन्ति श्रीशङ्कराचार्याः । एवं भक्तेषु विष्णुभक्तः, न तु साधकेषु सर्वेषु इति विवृण्वन्ति ते । एवं प्रकृतेऽपि द्वादशाध्याये 



" मय्यावेश्य मनो ये मां नित्ययुक्ताः उपासते । 

श्रद्धया परयोपेतास्ते मे युक्ततमा मताः ॥ (गी. १२।२ ) इत्यस्मिन् श्लोके स्पष्टं व्यक्ताव्यक्तोपासकेषु व्यक्तोपासकस्य श्रैष्ठ्यमुक्तं चेदपि तथा न व्याख्यायते श्रीशङ्कराचार्यैः । तत्तु प्रकृतवाक्यविन्यासानुगुणं न भवति । 

“ये त्वक्षरमनिर्देश्यमव्यक्तं पर्युपासते" इत्युपक्रम्य अव्यक्तोपासकानां जघन्यत्वं वर्ण्यते इति विन्यासविशेषेणैव स्पष्टं ज्ञायते । श्रीकृष्णस्तु अव्यक्ततत्त्वस्य अव्यक्तेतिनाम्नैव दुरवगमत्वं विस्तरेण उपपादयति - " सर्वत्रगमचिन्त्यं च कूटस्थमचलं ध्रुवम् " (गी. १२।३) इत्यादिना । यद्यपि अव्यक्तोपासकानामपि फलं समानमेव इति “ ते प्राप्नुवन्ति मामेव" (गी. १२।४) इत्यनेनोच्यते । परन्तु व्यक्तोपासकापेक्षया अव्यक्तोपासकानामीश्वरतत्त्वा नङ्गीकारात् साधनाकाले ‘“क्लेशोऽधिकतरस्तेषाम्" इति क्लेशाधिक्यं स्पष्टं वर्ण्यते । तथा च कारणमपि ‘“अव्यक्तासक्तचेतसाम्" इत्यनेन विवृतम् । पुनरपि " क्लेशोऽधिकतरस्तेषाम्” इत्यस्यैव व्याख्यानम् 



27 

अव्यक्ता हि गतिर्दुःखं देहवद्भिरवाप्यते" (गी. १२।५ ) इत्यनेनोत्तरार्धेन कृत्वोभयोः वैषम्यं सम्यक् प्रदर्शितम् । एवमाहत्य भगवान् श्रीकृष्णः स्वयमेव व्यक्ताव्यक्तोपासकेषु व्यक्तोपासकानां श्रेष्ठ्यं पुनः विस्तरेण वर्णयति 

“ये 

तु सर्वाणि कर्माणि मयि सन्न्यस्य मत्पराः । 

— 

अनन्येनैव योगेन मां ध्यायन्त उपासत े ॥ (गी. १२।६ ) " तेषामहं समुद्धर्ता" (गी. १२।७ ) इति । एतेन व्यक्तोपासकानां भारं भगवान् स्वकीयत्वेन स्वीकरोति न तु अव्यक्तोपासकानामिति तत्त्वमपि ज्ञाप्यते । अतः तेषामहङ्कारवासनायाः अनुवृत्तिः दुस्त्यजेत्यपि सिध्यति । 

— 

— 

— 

एतदुक्तार्थो लोकव्यवहारेणापि ज्ञातुं शक्यते लोके मार्गगमनबेलायां पिता पुत्रस्य हस्तं गृहीत्वा गच्छतीत्येकः प्रकारः । अन्यः प्रकारस्तु पुत्रः पितृहस्तं गृहीत्वा गच्छतीति । अनयोर्मध्येप्रथमः प्रकारः पुत्रस्य स्खलने सत्यपि पुत्रहस्तस्य पित्रा ग्रहणात् पुत्रः न पतेत्, पिता तं रक्षेत् । द्वितीयस्तु पुत्रेण पित्रृहस्तस्य गृहीतत्वात् स्खलने पुत्रस्य स्खलनमनिवार्यम् । एवं रीत्या व्यक्ताव्यक्तमार्गयोर्विशेषस्य स्पष्टत्वेऽपि विपरीतमेव वर्णयन्ति श्रीशङ्कराचार्याः । 

। इदं सर्वं भक्तिमार्गस्य जघन्यत्वं ज्ञानमार्गस्योत्तमत्वं मन्यमानानामात्मानं च ज्ञानमार्गिणं भावयतां जैनबौद्धानां सन्तोषार्थमेवेति अवश्यं वक्तव्यम् । इयं भावना अनन्तरकालिकानामद्वैतिनां सर्वेषां रूढा वर्तत इति कल्पतरुकारेणामलानन्दसरस्वतीमहाभागेन स्पष्टं सविशेषब्रह्मनिष्ठानां मन्दाधिकारिकत्ववर्णनेन 

ज्ञायते- 

" निर्विशेषं परं ब्रह्म साक्षात्कर्तुमनीश्वराः । ये मन्दास्तेऽनुकम्प्यन्ते सविशेषनिरूपणैः ॥ वशीकृते मनस्येषां सगुणब्रह्मशोलनात् । तदेवाविर्भवेत् साक्षादपेतोपाधिकल्पनम्" ॥ (ब्रह्ममी० १।१।१९) इति यद्यपि निर्विशेषतत्त्वसाक्षात्कारो नाद्वैतवादसम्मतः । तथाऽपि साक्षात्कर्तुमनीश्वराः इत्यपि कथमिति चिन्तनीयम् । एवमेव प्रकृते द्वादशाध्याये गीतायां भक्तिमार्गनिष्ठानां भगवदुपासका नामव्यक्तोपासकानाम् (आत्मोपासकानाम्) च तुलनं कृत्वा भक्तानां श्रैष्ठ्ये वर्णितेऽपि श्रीशङ्कराचार्यै स्तदपेक्षयाव्यक्तोपासकानामेव श्रैष्ठ्यप्रदर्शनमपि जैनानां बौद्धानां च 

28 

सन्तृप्त्यर्थमेवेति ज्ञेयम् । एवं जीवेश्वरभेदमूलकत्वाद् गीतायां भक्तिमार्गस्य श्रेष्ठ्ये स्पष्टं वर्णितेऽपि अव्यक्तमार्गस्यैव वैदिकत्वं न तु भक्तिमार्गस्य इति श्रीशङ्कराचार्यवचनाभिप्रायः तटस्थविमर्शकैः चिन्तनीयः । 

## शङ्कराचार्यरामानुजाचार्ययोः ऐककण्ठ्यम् 

'योगिनामपि सर्वेषाम्" (गी.६.४७) इत्यत्र “रुद्रादित्यादिध्यानपराणां मध्ये" इति शाङ्करभाष्यम् । एवमेव- " चतुर्विधाः भजन्ते मां जनाः सुकृतिनोऽर्जुन । 

आर्तो जिज्ञासुरर्थार्थी ज्ञानी च भरतर्षभ " ॥ (गी. ७.१६) इत्यस्य आरम्भे भजन्ते इति भक्तेः प्रतिपादनेऽपि तेष्वेव कश्चिज् ज्ञानीति कथं व्यपदिश्यते । अद्वैतमते हि भक्तापेक्षया ज्ञानी श्रेष्ठः । आत्मतत्त्वज्ञ एव ज्ञानी । एवं सति भक्तेष्वेव ज्ञानीति क्लेशेनैव निर्वाह्यते । 

किं बहुना 

— 



" तपस्विभ्योऽधिको योगी ज्ञानिभ्योऽपि मतोऽधिकः । कर्मिभ्यश्चाधिको योगी तस्माद्योगी भवार्जुन'" ॥ (गी. ६.४६ ) इत्यत्र तपस्विभ्यः, कर्मिभ्यः, ज्ञानिभ्यश्च ज्ञानी भक्तियोगी श्रेष्ठः इति वस्तुस्थितिरुच्यते । केवलं भक्तः तत्त्वं न वेत्ति । केवलं ज्ञानी तु आत्मानमेव वेत्ति । ज्ञानी भक्तस्तु आत्मानम्, जगत्, ईश्वरं सर्वमपि ज्ञातुं प्रभवति । अतः ज्ञानी भक्तः श्रेष्ठः । एवं कथनस्योद्देश्यं ज्ञान्येव श्रेष्ठः न तु भक्तः इति शङ्करानुयायिनः मन्यन्ते । आत्मैकत्वज्ञानमेव ज्ञानम्, इतरत् सर्वमज्ञानमेवेति । जगतः जीवस्य च ज्ञानमज्ञानमेव, तयोः मिथ्यात्वाद् इत्यपि मिथ्यात्ववादिनः शाङराः ' 

— 

श्रीरामानुजाचार्यास्तु जगतः सत्यत्वम्, जीवस्यापि सत्यत्वम्, जीवजगतोः ब्रह्मणश्च अत्यन्तं भेद इति मन्यन्ते इति प्रसिद्धम् । एवमनयोः पूर्वपश्चिमगामित्वे उभयोः सौहार्दं कथं सम्पादयितुं शक्यमिति आपाततः प्रतीयेत । केवलं वचनमात्रपराणामियं प्रतीतिः । वचनानां तात्पर्यानुरोधनैव अर्थनिर्णये कर्तव्ये तात्पर्यं सर्वत्रान्वेषणीयम् । नानार्थकपदप्रयोगे एव तात्पर्यमन्वेषणीयम् । न तु सर्वत्रेति केचन मन्यन्ते । तत्तु शब्दवृत्तानभिज्ञानमूलकम् । " घटमानय" इत्युक्ते घटपदं न नानार्थकम् । अथाऽपि कीदृशो घटः, कः घटः आनेयः ? इति ज्ञातव्यं चेत् कीदृशो घटः आनेयः इति 

आनेयः इति मनसि कृत्वा वक्तीति
वक्तुरभिप्रायान्वेषणमावश्यकम् । इदमेव तात्पर्यज्ञानमित्युच्यते ॥ 

### तत्त्व-विषयको मतभेदः 


29 

तत्त्वमेकमेवेति निर्विशेषाद्वैतिनः । यद्यपि मूलतः तत्त्वमेकमेव, तथाऽपि व्यवहारे तत्त्वत्रयमिति सविशेषाद्वैतिनः । प्रकृतिः पुरुषश्चेति तत्त्वं द्वयमेवेति साङ्ख्याः । बौद्धेषु वैभाषिकसौत्रन्तिकौ तत्त्वद्वयवादिनौ । तौ द्वौ हीनयानपदवाच्यौ इति पण्डिताः न सम्मन्यन्ते । विज्ञानवादिनः, शून्यवादिनः, महायानिनश्च । ते एव क्रमशः योगचाराः माध्यमिकाश्चेति व्यवह्रियन्ते । विज्ञानमेकमेव सत्यं तत्त्वमिति योगाचाराः, तदपि नास्ति किन्तु शून्यमेव तत्त्वमिति माध्यमिकाः । 

एतेषु निर्विशेषवादिनामेवं सविशेषवादिनाञ्च स्वरूपं विशेषतो विचार्यते । तत्त्वं निर्विशेषमिति स्वलक्षणप्रत्यक्षमात्र प्रामाण्यवादिनः बौद्धाः । स्वलक्षणज्ञानं नाम यद् वस्तुस्वरूपमात्रं प्राथमिके प्रत्यक्षे भासते । तदा धर्माः न भासन्ते । अतः प्राथमिकं ज्ञानं निर्विकल्पकमुच्यते तदेव प्रमाणम् । धर्मविषयकं यज् ज्ञानम्, तद् विकल्पपदेनोच्यते, धर्माणामवस्तुत्वात् । तद्विषयकविकल्पात्मकं ज्ञानं भ्रम एव । " विकल्पोऽवस्तु निर्भासाद् विसंवाद उपप्लवः" (प्रमा.वा.) इति ते वदन्ति । एतन्मते विकल्पकः सविकल्पकः इति पर्यायौ I इदं नैय्यायिकादिभिः नाङ्गीक्रियते । प्राथमिकज्ञानेऽपि धर्मधर्मिणोः उभयोर्ग्रहणमावश्यकम् । अतः अन्ततः पदार्थद्वयविषयकमेव ज्ञानं प्राथमिकं ज्ञानम् । 

यद्यपि नैय्यायिकैः निर्विकल्पकं ज्ञानमङ्गीकृतम्, परन्तु तदतीन्द्रियम् । वेदान्तिनां तु ज्ञानस्य स्वप्रकाशत्वादेतेषामतीन्द्रियं निर्विकल्पकमप्रमाणमेव । एवं च प्रथमाक्षिसन्निपातजन्यं ज्ञानमपि अन्ततः गुणगुणिविषयकमेव, रूपस्याग्रहणे द्रव्यस्य ग्रहणासम्भवात् । 

यद्यपि तज्ज्ञानं तदा तथा न विविच्येतापि पृथगनुपलम्भात् तथापि तदनन्तरं व्यवहारः स्पष्टं धर्मधर्मिविषयक एव भवति । अतः निर्विशेषं वस्तु जगति शशशृङ्गतुल्यमेव, कदाचित् प्रयुज्यमानमपि निर्विशेषपदं विवक्षितविशेषस्याभावात् तथा प्रयुज्यते । यथा जनसम्मर्दं दूरात् पश्यन् कश्चित् तत्प्रदेशादागच्छन्तमन्यं पुरुषं पृच्छति को विशेषः तत्र जनाः मिलिताः? इति। अन्य उत्तरं वदति न कोऽपि विशेषः, आकस्मिकोऽयं सम्मर्द : इति । अथाऽपि तत्र तत् क्षेत्रं शून्यमेवेति नार्थः । अत एव श्रीभाष्ये महासिद्धान्ते सविशेषविषयत्वात् सर्वप्रमाणानाम्' (१.१.१) इत्युक्तम् । एवं सति जगत्कारणभूतं वस्तु 

30 

न केवलं जगदुत्पत्तिमात्रकारणम्, किन्तु जगत्सम्बन्धिसर्वविधविषयाणामपि ब्रह्मैव कारणम्, तच्च सविशेषमित्येव आस्तिकाः । 

— 

वस्तूनां स्वभावानुरोधेनैव सर्वं भवतीति बौद्धाः वदन्ति । नात्र स विषयः, वस्तु कथं भवतीति नात्र विचार्यते, किन्तु वस्तु सविशेषं वा निर्विशेषं वा इत्येव विचारः क्रियते । अन्ततः तत्तद्वस्तूनामसाधारशक्तयः अनिवार्याः, ताः अनुभवविषया भवन्तु वा न वा । कार्यबेलायां तु कार्यानुमेया भवन्त्येव । यद्यपित े वदन्ति प्रमाणाभावाद् ब्रह्म नाङ्गीकर्तुं शक्यते । तस्येदमुत्तरम् “नह्येष स्थाणोरपराधः यदेनमन्धो न पश्यति" इत्येव । आस्तिकानां तु कर्तुम्, अकर्तुम्, अन्यथा कर्तुं समर्थं यत्, तदेव ब्रह्मेत्युच्यते । तादृशं वस्तु निर्विशेषं कथं भवितुमर्हति ? अत्र " सर्वोपेता च तद्दर्शनात् " ( ब्र.सू. २.१.३० ) सूत्रम्, तच्छाङ्करभाष्यं चानुसन्धेयम् । तथा हि - " एकस्यापि ब्रह्मणो विचित्रशक्तियोगादुपपद्यते विचित्रे विकारप्रपञ्चे" इत्युक्तम् । “तत्पुनः कथमवगम्यते विचित्रशक्तियुक्तं परं ब्रह्मेति ? तदुच्यते – सर्वोपेता च तद्दर्शनात् । सर्वशक्तियुक्ता च परा देवतेत्यभ्युपगन्तव्यम्" । अत्र च सद्विद्यायां "सेयं देवता" इति देवतापदप्रयोगादुदाहृतसूत्रे सर्वापेता च इति स्त्रीलिङ्गनिर्देशः । सद्विद्या च तेषामद्वैतिनां निर्गुणविद्या, ततः तत्प्रतिपाद्यं ब्रह्मापि निर्विशेषम् । अथापि "सर्वशक्युपेता परा देवता" इति शाङ्करभाष्यम् । अत्र औचित्यादिकं तटस्थैरेव सत्यमन्वेषणीयम् । अत एवात्र प्रकरणे अन्तिमं सूत्रं " सर्वधर्मोपपतश्च" इति । तेन च निर्विशेषं वस्तु शशश्रृङ्ग । यितमित्यत्र न लेशतोऽपि संशयः । 

निर्विशेषवस्तुवादस्तु स्वलक्षणप्रत्यक्षमात्रप्रमाणवादिनां बौद्धानामेव, न तु वैदिकानाम् । अत एव वैदिकानामघ्यात्मविचारार्थमेव प्रवृत शास्त्रे " अथातो ब्रहमजिज्ञासा" इत्यत्र बृहत्वादिधर्मविशिष्टवस्तुबोधकं बहमपदं प्रयुक्तं वर्तते । ब्रहमपदं हि शक्त्या सविशेषं वस्तु बोधयतीति निर्विशेषवादिभिरभ्युपगन्तव्यम् । सर्वेषां पदानां शक्त्या बोघ्यमानोर्थ एव मुख्यार्थः । जगदुत्पतौ शुद्धब्रहमणः साक्षादुपादानत्वाङ्गोकारे तस्य सविकारत्वापतिरित्यादयो दोषास्तु द्वितीयाध्याये प्रथमपादे अतिविस्तरेण विचारिताः, अत्राप्यग्रे विचारिता एव । 

इदमत्रावधेयम्- लोके सङ्गीतविद्वान् कुत्र गतः ? इति प्रश्ने सङ्गीतविद्वान् निद्रातीति उतरं दीयते । वस्तुतः निद्राकाले सः गायति वा ? अतः सङ्गीतविद्वान् न31 

निद्रातीति प्रयोगः अपार्थ एव स्यात् । सः जागरणानन्तरं पिशाचाविष्टः सन् गायतोति न कोऽपि मनुते, परन्तु स एव गायतीत्येव मनुते । सङ्गीतविद्वान् निद्रातीति व्यवहारे तस्य सङ्गीतज्ञानस्य व्यक्त्यभावेऽपि शक्तिरूपेण तज् ज्ञानं वर्तते एव । नो चेत् सुषुप्तौ सर्वेषां सम्पूर्णज्ञानशून्यत्वात्, व्यवहारोप योगिसामान्यज्ञानदृष्ट्यापि निद्राणः पुरुषः अन्य एव भवेत् । इष्टापतो॒ च निद्रावस्थापि मरणतुल्या स्यात् । नैतत् कस्यापि सम्मतम् । सुप्तोत्थितस्य “निद्रावस्थायां योहमासं स एवाहमुत्थितः " इति प्रत्यभिज्ञापि विरुघ्येत । ब्रहमसूत्रमपि ‘स एव तु कर्मानुस्मृतिशब्दविधिभ्यः' (ब्र.सू.) इतीममर्थं स्पष्टं साधयति । तत्रापि अहमर्थनाशं नव्याः निर्विशेषाद्वैतिनः वदन्ति । तच्च चार्वाकमततुल्यमेव भवेत् । न तु आस्तिक्यवादः इति सर्वथा त्याज्यम् । 

अतः निर्विशेषं न किञ्चिद भवितुमर्हति । कथचन निर्विशेषपदप्रयागस्तु अपेक्षितविशेषरहितत्वाद् धर्माणामनुन्मेषदृष्टया वेति बोध्यम् । एवं लोके शास्त्रपण्डितः; अघ्यापको निद्राति इत्यादयः प्रयोगा अपि दृश्यन्ते । तद्वदेव निर्विशेषसविशेषपदयोरपि अर्थभेदोऽवगन्तव्यः । 

अत एव पाञ्चरात्रप्रक्रियायां परव्यूहविभवान्तर्याम्यर्चावतार भेदः प्रतिपादितः । एतेषु परवासुदेवरूपं सर्वोतोर्णं निर्विशेषवादिसम्मतब्रह्मतुल्यम् । अथापि तत्र गुणाना मनुन्मेषमात्रम्, न तु गुणानामसम्भवः । अत्र गुणानां सर्वथा असत्वे कथमुत्तरेष्वाविर्भावः । तदेव यदा व्यूहरूपमाप्नोति तदा ज्ञानशक्तिबलैश्वर्यवीर्यतेजसामपि षडगुणानामाविर्भावाद् व्यूहवासुदेवनाम्ना व्यवह्रियते । अनन्तरं सङ्कर्षणप्रद्युम्नानिरुद्धेषु एकैकस्मिन् अपि प्रधानतः द्वयोः द्वयोः गुणयोरुन्मेषः, इतरचतुर्गुणानामनुन्मेषः । अनन्तरं रामकृष्णावताराः विभवपदेनोच्यन्ते । सर्वत्र " क्षीरे सर्पिरिवार्पितम्" इति श्रुत्युक्तरीत्या वर्तमानः अन्तर्यामीत्युच्यते । सोऽपि भगवतः कश्चनावतारः । एतावता यदुक्तं तन् मन्दमतीनां दुर्ग्रहम् । अतः इतोऽपि सुलभतया अर्चावतार इति अन्तिमः कथ्यते । स एव देवालयादिषु पूजादिकं गृह्णातीति पाञ्चरात्रोक्तप्रक्रियापि ब्रह्मणः एकस्यैव परव्यूहाद्यवस्थाभेदमात्रं प्रतिपादयति, न तु सविशेषनिर्विशेषब्रह्मभेदम् । अस्य विस्तरस्तु तत्त्वमुक्ताकलापव्याख्ययां सर्वङ्कषायां नायकसरे द्रष्टव्यः । 

32 

### पौरुषेयापौरुषेयशब्दानां स्वरूपदृष्ट्यापि श्रीशङ्कराचार्यकालविचारः 

प्रमाणभूतः शब्दो द्विविधः, एकः अपौरुषेयः, द्वितीयस्तु पौरुषेयः । आद्यः अपौरुषेयः वेदवाङ्मयरूपः, द्वितीयस्तु पौरुषेयः अद्यतनाचार्यादिकृतग्रन्थरूपः । आद्यस्तु वेदराशिः त्रिकालसत्यमेव वदेत् । द्वितीयस्तु तत्तत्कालगुणानुरोधेनैव सत्यं वदेद् अतश्च आचार्यकृतीनां तत्तत्कालानुसारित्वात् तत्तदाचार्याणां कालदेशादिकमवश्यं ज्ञेयम् । अन्यथा तेषामुद्देश्यादिकं न ज्ञायेत फलतः यथार्थमपि दूरं गच्छेत् । एतद्दृष्ट्या शङ्कराचार्यादीनां ग्रन्था द्वितीयकक्ष्यायामेवान्तर्भवन्ति । तत्कालनिर्णये सत्येव तात्पर्यनिर्णयः कर्तुं शक्यः । एतद्विषये शङ्कराचार्यानुयायिष्वेव महान् अभिप्रायभेदो वर्तते । साम्प्रदायिकाः पौराणिकदृष्ट्या किञ्चिन् न्यूनाधिकं त्रिसहस्रवर्षेभ्यः पूर्वं सः आसीदिति मन्यन्ते । आधुनिकाः विमर्शकास्तु पूर्वमस्माभिः प्रतिपादितक्रमेण सप्तमशतकोत्तरभागादारभ्य अष्टमशतकपूर्वकालपर्यन्तं शङ्कराचार्यकालं मन्यन्ते । एवञ्च तदीयेषु ग्रन्थेषु जैनबौद्धधर्मसम्मतनिर्विशेषवाद च्छाया अनिवार्यैव । तत्काले राजानः मन्त्रादिसिद्धजैनबौद्धपण्डितानां बश एव आसन् । अत एव श्रीशङ्कराचार्यैः तादृशैः राजभिः सह सम्बन्धः कर्तुमशक्योऽभूत् । अत एव तानधिकृत्य नैकमपि शासनं प्रादुरभूत् । एवं निर्विशेषवादानुकरणस्य दुस्त्यजत्वमजानद्भिः स्वयं पूर्वबौद्धवासनाग्रस्तपण्डितैः व्याख्यातृभिः श्रीशङ्कराचार्यः शुद्धवैदिकमार्गापेक्षया बौद्धवासनामयं मार्गमेव प्रतिपादयन्नासेति भावनया अद्वैतमतं प्रवर्द्धितम् । अस्य विस्तरः सर्वङ्कषाव्याख्यायाः भूमिकायां सत्यान्वेषणे द्रष्टव्यः । 

वयोवृद्धैः, 

वयोवृद्धैः, 

तपोवद्धैः, ज्ञानवृद्धैः, 

अस्मिन् विषये नानाशास्त्रमर्माभिज्ञैः परकालमठाधीश्वरैः तदा तदा कश्चनाभिप्रायः श्रीशङ्कराचार्यविषये इत्थं प्रकटितः श्रीशङ्कराचार्याः महति सङ्कटे पतिता इति भाति । तदीयानां सर्वेषां ग्रन्थानामध्ययनेन इदं ज्ञायते । एकपार्श्वे वैदिकानामपरपार्श्वे बौद्धानां समाधानार्थं किञ्चिद् वाक्यं वक्तव्यमासीत् । वैदिकाः यदि पृच्छन्ति तदा तेभ्यः " वेदो नित्यमधीयतां तदुदितं कर्म स्वनुष्ठीयताम् " इत्युक्तमेव खलु । प्रत्युत " भज गोविन्दं भज गोविन्दम्" इत्यपि मयैव गीतम् । अतः भवतां सम्मतस्य वैदिकस्य भक्तिमार्गस्य प्रशंसा मया क्रियते एव । भवद्भिः तत्र स्थीयतामिति वक्तव्यमभूत्। 

33 

बौद्धानां समीपं यदा गच्छति तदा वैदिकाः एते कृपणाः मन्दाधिकारिणः ते तथैव तिष्ठन्तु, नास्माकं हानिः । वयं तु उत्तमाधिकारिणः ज्ञानमार्गस्थाः । तैः एतत् स्मर्तुमपि न शक्यते । अतः वयम् एतन्मार्गे तिष्ठामः इति बौद्धेभ्योऽपि श्रीशङ्कराचार्यैः वक्तव्यमभूत्, अतः श्रीशङ्कराचार्याणां द्विमुखत्वमनिवार्यमभूदित्येतज् ज्ञायते इति । 

एतत्पोषकतया तदीयवचनान्यपि तदा तदा ते परकालमठाधीशाः अस्मभ्यं प्रदर्शितवन्तश्च सर्वदर्शनपारङ्गतानां सर्वत्र 

सर्वत्र गुणैकपक्षपातिनां तेषां महतां श्रीपरकालमठाधीशानां पूर्वोक्तानि वचनानि सर्वैरपि अवश्यमुपादेयानि । 

पूर्वं प्रदर्शितरीत्या श्रीशङ्कराचार्याणां कालः सप्तमशताब्द्याः उत्तरभागादष्टमशताब्द्याः आदिमः भागः इत्येव वक्तुं शक्यते । पञ्चविंशतिवर्षाः इतोऽपि अनन्तरं भवेयुर्वा । सौन्दर्यलहर्यां श्रीज्ञानसम्बन्धस्वामिनां प्रशंसनेन तेषां हार्दो भावः वैदिकमार्गे एवासीदिति स्पष्टमवगम्यते । 

### तत्त्वस्य कक्ष्याद्वयं न तु तत्त्वद्वयं 

तत्त्वशास्त्रदृष्ट्यापि तत्त्वस्य कक्ष्याद्वयमनिवार्यम् । तच्च पूर्वं सङ्गीतविद्वद्दृष्टान्तेन प्रदर्शितम् । तस्यायमभिप्रायः सङ्गीतविद्वान् सन्नपि सदा सङ्गीतं गायन् न तिष्ठत्येव । निद्रायां तु सम्पूर्णज्ञानलोपो भवति । तथापि गायनशक्तिस्तु तदन्तर्निहिता वर्तत एव । तस्या अपि लोपे तु जागरणानन्तरं स एव गायतीति लोकव्यवहारः सर्वसम्मतः कथं स्यात् ? एवमेव ब्रह्मणोऽपि एकस्यैव कक्ष्याद्वयमनिवार्यम् । सर्वोत्तीर्णा स्थितिरेका, किञ्चिदवतीर्य जगद्रूपेणावस्थितिरन्या वेदान्तेषु दृश्यते एव । न च तावता ब्रह्मद्वयं वा सर्वथा शक्तिशून्यं वा स्वीकर्तव्यम् । निर्विशेषमितिपदं तु धर्माणां तदा अनुन्मेषमात्रेण विवक्षितधर्माणामभावेन वा कथञ्चन प्रयोक्तुं शक्यते, न तु सर्वथा धर्माभावेन । निर्विशेषवस्तुः शशशृङ्गायितमिति पूर्वं बहुधा प्रतिपादितमेव । 

11 

आरम्भणाधिकरणीयं शाङ्करभाष्यमपि "सत्त्वाच्चापरस्य " ( ब्र.सू. २.१.१६) इति सूत्रे " यथा च कारणं ब्रह्म त्रिषु कालेषु सत्त्वं न व्यभिचरति । एवं कार्यमपि जगत् त्रिषु कालेषु सत्त्वं न व्यभिचरति । एकं च पुनस्तत्त्वम् । अतोऽप्यनन्यत्वं कारणात् कार्यस्य " इत्युक्त्वा जगद्रूपेण विद्यमानस्य ब्रह्मणः सविशेषत्वमेव स्पष्टीकरोति । जन्मादिकारणत्वं सविशेषब्रह्मणो लक्षणं जन्माद्यधिकरणे विचार्यते । तदेव निर्विशेषस्य कूटस्थस्य निर्विकारस्य शुद्धबुद्धमुक्तस्वभावस्य ब्रह्मणः उपलक्षणं भवति । " सत्यं ज्ञानमनन्तम्" इत्येव ब्रह्मणः 

34 

— 

स्वरूपलक्षणम्, तदेव ब्रह्म सर्वोत्तीर्णं च । एवं सति ब्रह्म द्विविधं वा इति प्रश्ने शङ्कराचार्या एव " किं द्वे ब्रह्मणी परञ्चापरञ्चेति, बाढं द्वे । " एतद्वै सत्यकाम परञ्चापरञ्च ब्रह्म यदोङ्कारः" (प्रश्नो.उ. ५।२ ) इत्यादिदर्शनात् । किं पुनः परं ब्रह्म किमपरमिति । उच्यते- “यत्राविद्यामायाकृतनामरूपादि विशेषप्रतिषेधाद् अस्थूलादिशब्दैः ब्रह्मोपदिश्यते, तत् परम् । तदेव यत्र नामरूपादिविशेषेण केनचिद् विशिष्टमुपासनाय उपदिश्यते “मनोमयः पाणशरीरो भारूपः" इत्यादिशब्दैः तदपरम् । 

नन्वेवमद्वितीयश्रुति रुपरुध्येत । न अविद्यामायाकृतनामरूपोपाधिकतया परिहृतत्वात् " (ब्र.सू.शा.भा. ४.३.१४), इत्युक्तवन्तः । अत्र तैः सविशेषस्य ब्रह्मणः मिथ्यात्वमुक्त्वा तदेवापरमिति मिथ्या सत्यञ्चेति द्वयं ब्रह्म क्रोडीकृत्य ब्रह्मणो द्वैविध्यञ्च उक्तम् । तद् युक्तं वा? यथा सर्पो द्विविधः एकः बल्मीकसर्पः, अपरस्तु रज्जुसर्पः इति क्रोडीकृत्य सर्पद्वैविध्यकथनवन् न भवति वा ? भवतु इति चेद् दण्डसर्पः, भूविदलनसर्पः इत्यादि अनन्तसर्पाः भवेयुः । को वा मतिमान् एतादृशम् एकं मिथ्यावस्तु एकञ्च सत्यं वस्तु इति मिथ्यासत्यवस्तुद्वयमादाय गणनां कुर्यात् । अतः ब्रह्मणः पूर्वरीत्या द्वैविध्यव्यवस्था न कर्तुं शक्या । परन्तु श्रीशङ्कराचार्याणां तथा कथनं जगतः मूलकारणमीश्वरमनङ्गीकुर्वतां बौद्धानां सन्तृप्त्यर्थमेव । 

वैदिकैस्तु जगतः ब्रह्ममूलकत्वाङ्गीकाराद् रज्जुसर्पवन् मिथ्यात्वमस्वीकृत्य केवलमनित्यत्वस्वीकाराद् ब्रह्मणो द्वैविध्यप्रसक्तिरेव नास्ति । यदि जगतः मिथ्यात्वं स्यात् तदा सविशेषब्रह्मणोऽपि मिथ्यात्वं वक्तव्यं भवेत् । वैदिकवादे सविशेषब्रह्मणः सत्यत्वस्वीकारादेव ब्रह्मणः उपादानत्वे सविकारत्वापत्तिपरिहाराय उत्तरभागस्य द्वितीयाध्यायः प्रवृत्तः । ब्रह्मण एव मिथ्यात्वे दोषाणामेवाभावात् तत्परिहारपरिश्रमः सर्वोऽपि व्यर्थ एव स्यात् । प्रासादनिगरणादिवदनुपपन्नैकवेषायाः मायायाः सर्व भूषणमेव न तु दूषणमित्येव तेषामाशयः । अत एव सविशेषनिर्विशेषब्रह्मविचारः न कूलङ्कषरूपः । अयमर्थः श्रीभाष्यगूढार्थसङ्ग्रहे एवं “ब्रह्मविभागः सर्वथा न प्रामाणिकः" इति विस्तरेण प्रतिपादितः । 

35 

इदं सर्वं जानन्तोऽपि श्रीशङ्कराचार्याः कथमेवं वर्णयामासुः इति प्रश्नस्योत्तरं तु निर्विशेषवादिबौद्धानां सन्तृप्त्यर्थमेवेति स्पष्टम् । शुद्धवैदिकपक्षे तु ब्रह्मद्वयविभागो नास्त्येव । यदि विभागं कृत्वा गणनीयं चेत्, ब्रह्म बहुविधं भवेत् । 

देशविशेषावच्छेदेन गतिमूलकब्रह्मप्राप्तिरेव सूत्रारूढा । घटनाशे घटाकाशमहाकाशयोरैक्यमिव देहपाते जीवब्रह्मणोरैक्यकथनं हास्यास्पदमेव । अत्र " ब्रह्म समश्नुते" इत्यादिकमपि उपासनाकालिकब्रह्मानुभव परमिति श्रीभाष्ये एव स्थापितम् । स्वरूपाविर्भावरूपमोक्षोऽपि ब्रह्मसम्पत्त्यनन्तरमेवेति “सम्पद्याविर्भावः स्वेनशब्दात् " (ब्र.सू. ४.४.१) इति सूत्रेण स्पष्टीकृतम् । देशविशेषः कीदृशः इत्यादिकं तु शरीरावच्छेदेन जीवस्य सुषुम्नानाड्या मूर्धप्रदेशावच्छिन्नसहस्रारचक्रस्थ- ब्रह्मप्राप्तिरिति महापुरुषाणामनुभवेन ज्ञेयम् । शरीराद् बहिर्लोकावच्छेदेन ब्रह्मप्राप्तिस्तु प्रसिद्धैव वर्तते । अत्र श्रुतिः " शतं चैका च हृदयस्य नाड्यः तासां मूर्धानमभिनिस्सृतैका । तयोद्धर्वमायन्नमृतत्वमेति विष्वङ्ङन्या उत्क्रमणे भवन्ति" इति देशविशेषावच्छेदेनैव ब्रह्मप्राप्तिं वर्णयति । इयं च श्रुतिः निर्विशेषविद्यायां कठोपनिषदि, सविशेषविद्यायां छान्दोग्यस्थदहरविद्यायामपि अविशेषेणोच्यते । अधिकं तु गूढार्थसङ्ग्रहे द्रष्टव्यम् । 



### तत्त्वनिर्णये बौद्धवैदिकप्रक्रियाभेदः 

वेदान्तशास्त्राणि बहूनि सन्ति । अद्यतनकाले साक्षात्प्रतिपक्षतया वेदान्तदर्शनं द्वयमेव । एकं शङ्कराचार्योपज्ञं निर्विशेषाद्वैतम् । अन्यच्च श्रीमन्नाथमुन्युपज्ञ श्रीमद्रामानुजमुनिस्थापितं सविशेषाद्वैतं (विशिष्टाद्वैतम् ) । वस्तुतः सविशेषं विशिष्टं पर्यायः श्रीमद्रामानुजशिष्यवटुकपूर्णेन विरचिते श्रीमद्रामानु जाष्टोत्तरशतनामावलिग्रन्थे “विशिष्टाद्वैतपारगः" इत्युल्लेखस्य विद्यमानत्वात् तत्पदं प्रचारे आगतम् । 

| 

वस्तुतस्तु ब्रह्म निर्विशेषमुत सविशेषमित्येव मूलभूता समस्या जागर्ति । न किञ्चिदपि वस्तु निर्विशेषं भवितुमर्हति । अत एव श्रीभाष्ये महासिद्धान्तारम्भे "निर्विशेषवस्तुवादिभिः निर्विशेषवस्तुनि इदं प्रमाणमिति न शक्यते वक्तुम्, सविशेषविषयत्वात् सर्वप्रमाणानां सविशेषोऽप्यनुभूय मानोऽनुभवः केनचिद् युक्त्याभासेन निर्विशेष इति निष्कृष्यमाणः सत्तातिरेकिभिः स्वासाधारणैः स्वभाविशेषैर्निष्क्रष्टव्य इति निष्कर्षहेतुभूतैः सत्तातिरेकिभिः 

36 

स्वासाधारणैः स्वभावविशेषैः सविशेष एवावतिष्ठते । अतः कैश्चिद्विशेषैः विशिष्टस्यैव वस्तुनः अन्ये विशेषाः निरस्यन्ते इति, न क्वचिन् निर्विशेषवस्तुसिद्धिः" इत्युक्तम् । 

नैय्यायिकैरपि " निर्विशेषो विशेष : " इति विशेषपदार्थस्य लक्षणमुच्यते । यावतां व्यावर्तकधर्माणामन्ते अवसाने यो वर्तते स विशेषः, यः भेद इत्याख्यपदार्थः विशेषाख्यपदार्थमूलकः । अतः लोके को विशेष इत्यस्य स्थाने को भेदः इत्यपि व्यवहरन्ति । एतादृशाः पदार्थाः अनन्ताः सन्ति । कुतः प्रतिपरमाणु एको विशेषो वर्तते तथात्वादेव तेषां भेदस्सिद्ध्यति तन्मते । एतादृशाणां विशेषाणां भेदः कथं सिध्यति इति प्रश्ने स्वत एवेत्युत्तरं वक्तव्यम् । विशेषे विशेषान्तराङ्गीकारे अनवस्था प्रसङ्गात् । अत एव “स्वतो व्यावृत्ताः विशेषाः" इति विशेषाणां लक्षणमुच्यते । तर्हि विशेषपदार्थे न कोऽपि धर्मः इति चेद् विशेषान्तराभावेऽपि प्रमेयत्वादयो धर्मास्तु सन्त्येव । अत एव तादृशप्रमेयत्वादिभिः विशिष्टस्यैव विशेषस्य व्यावर्तकधर्मान्तराभावमात्रात् "निर्विशेषो विशेषः" इति वादः आगतः न तावता निर्विशेषपदार्थो धर्मशून्यः । 

किञ्च शास्त्रमिति प्रसिद्धं वेदान्तशास्त्रं सविशेषवस्तुविषयकमेव भवितुमर्हति । सामान्यरूपेण विदिते विशेषजिज्ञासया खलु विचारशास्त्रं प्रवर्तते । अत एव ईक्षत्यधिकरणे “ईक्षतेर्नाशब्दम्” (ब्र.सू. १.१.५ ) इति सूत्रं सद्विद्यायां छान्दोग्ये सच्छब्दपदवाच्यं जगत्कारणतया निर्दिष्टं वस्तु चेतनाचेतन साधारणत्वेनाचेतनं प्रधानमेव कुतो न भवतीति साङ्ख्यानामाक्षेपे उत्तरदानाय प्रवृत्तम् । प्रधानं न सच्छब्दवाच्यं, सच्छब्दवाच्ये ईक्षणस्य श्रवणेन तत्र जगत्सृष्ट्यनुकूलसङ्कल्पस्यावश्यकत्वात्, प्रधाने च तादृशसङ्कल्पस्यासम्भवात् तन्न सच्छब्दवाच्यम् । ईक्षणं च चेतनधर्मः अतः सच्छब्दवाच्यं वस्तु चैतन्यरूपं ब्रह्मैव जगत्कारणमिति सूत्रार्थः । तदनन्तराणि सर्वाण्यपि सविशेषब्रह्मविषयकानि इति ब्रह्मसूत्रै : स्पष्टं ज्ञायते । विचारः सर्वोऽपि वस्तुनः सविशेषत्वे सत्येव सङ्गच्छते, अतः सर्वमपि वस्तु सविशेषमेव । 

बौद्धास्तु स्वलक्षणं ज्ञानमित्येकं ज्ञानमङ्गीकृत्य तद् विकल्परहितम्, अत एव निर्विशेषवस्तुविषयकम्, इदमेव प्राथमिकं ज्ञानम् । धर्माश्च द्वितीयक्षणादारभ्य अस्मिन् वस्तुनि कल्प्यन्ते इत्यादिकं विस्तरेण प्रतिपाद्य एतेषां द्वितीयज्ञानानां विकल्पपदवाच्यत्वमेव वदन्ति । एतत् सर्वमप्रमाणमिति श्रीभाष्यगूढार्थसङ्ग्रहे, तत्वमुक्ताकलापव्याख्यायां 

37 

सर्वङ्कषायाञ्च बहुविस्तरेण विचारितम् । अतश्च प्रथमक्षणे जायमानं ज्ञानमपि न निर्विशेषवस्तुविषयकमिति । 

### परम-पुरुषार्थः
शास्त्रे बहुविधा विचाराः क्रियन्ते।  
ते काक-दन्त-परीक्षावद् वृथा क्रियन्ते,  
उत कश्चन महान् उद्देशो ऽस्ति ।  
काक-दन्त-परीक्षादिकं तु उन्मत्तायितम् एव ।+++(5)+++

[[44]]

वेदान्तशास्त्रे तु  
“परीक्ष्य लोकान् कर्मचितान्” (मुण्ड.उ.१.२.१२) इत्यादिश्रुतिभिः  
सकल-क्लेशापहारायात्मतत्त्वं प्रतिपादितम्  
इत्य् एव सर्वैर् अङ्गी-कृतम् ।  
मानव-जन्मनः उद्देश्यम् एव एतादृश-परम-पुरुषार्थ-प्राप्तिर् एवेति  
सर्व-विवेकि-जन-सम्मतम् ।  
अत एव "पुरुषे+++(=मनुष्ये)+++ त्व् आविस्तराम् आत्मा" इत्य् उपक्रम्य  
"मर्त्येनामृतम् ईक्षते" इति मानव-जन्म प्रशस्यते  
ऐतरेयारण्यकान्ते ।  
'आत्मा=आत्म-तत्त्वं',  
पुरुषे = मानवजन्मनि,  
आविस्तराम् = आविर्भवतितरां नितरां विकसितम् ।  
अत एव सः=पुरुषः, मर्त्येन=नश्वरेणानेन शरीरेण, अमृतं = अमृतत्वं प्राप्तम् ईक्षते  
इति स्पष्टं मनुष्यजन्म प्रशंसितम् ।+++(4)+++

कठोपनिषद्य् अपि  
"अनित्यैर् द्रव्यैः प्राप्तवान् अस्मि नित्यम्" (कठ.उ. १.२.१०)  
इति प्रकरणम् एतादृशात्म-तत्त्व-प्राप्ति-साधन-विषयक-प्रश्नस्य उत्तर-दृष्ट्या प्रवृत्तम् ।

[[44]]


### ज्ञान-भक्ति-मार्गयोः स्व-रूप-विचारः 

#### भक्ति-पारम्यम्
भगवद्-गीतायां द्वादशाध्याये अर्जुनस्य  

> " एवं सतत-युक्ता ये  
> भक्तास् त्वां पर्युपासते ।  
> ये चाप्य् अक्षरम् अव्यक्तं  
> तेषां के योग-वित्तमाः" ॥  
> (गी. १२.१), 

इति प्रश्नोऽपि तादृशात्म-तत्त्व-साधन-विषयक एव,  
तस्योत्तर-रूपेणेदं प्रवृत्तम् 

> "मय्य् आवेश्य मनो ये मां  
नित्ययुक्ता उपासते । 
श्रद्धया परयोपेतास्  
ते मे युक्ततमा मताः ॥"  
> ( गी. १२.२), 

> "तेषामहं समुद्धर्ता  
> मृत्युसंसारसागरात्”  
> (गी. १२.७), 

इति भगवति अतिशयिता भक्तिर् एव उत्तमं साधनम्  
इति तमप्-प्रत्ययेन अभिहितम् ।  
तस्य तमप्-प्रत्ययेनाभिधाने  
तद्-अपेक्षया अवरं साधनं किमिति विव्रियते  
“ये तु" इत्यारभ्य "ते प्राप्नुवन्ति मामेव" इत्यन्तेन ।  
भक्त्य्-अपेक्षया (व्यक्त-मार्गापेक्षया) अ-व्यक्त-मार्गस्य अवरत्वे कारणं वक्ति 

> 'क्लेशोऽधिकतरस् तेषाम्  
अव्यक्तासक्त-चेतसाम् । 
अव्यक्ता हि गतिर् दुःखं  
देहवद्भिर् अवाप्यते" ॥  
> (गी. १२.५) 

इति भक्तेर् अव्यक्तमार्गापेक्षया उत्कृष्टत्वे कारणं विवृणोति। 

> "ये तु सर्वाणि कर्माणि  
> मयि सन्न्यस्य मत्पराः । 
अनन्येनैव योगेन  
मां ध्यायन्त उपासते ॥  
तेषामहं समुद्धर्ता  
मृत्यु-संसार-सागरात् ।  
भवामि न चिरात् पार्थ,  
मय्य् आवेशित-चेतसाम् "  
(गी. १२.१६-१७) 

इति भक्तेः श्रेष्ठ्यं स्पष्टं प्रतिपादितम् ।  

#### अव्यक्तोपासना-फलम्
न तावन्-मात्रम्,  
किन्तु "ते प्राप्नुवन्ति माम् एव" इति अव्यक्तोपासका अपि  
अन्ते तमेव भगवन्तं प्राप्नुवन्तीति  
अव्यक्तोपासक-व्यक्तोपासकयोः फलभेदो नास्तीति स्पष्टमुक्तम् ।  
एवं तथा चानयोः मार्गभेदमात्रम्, न तु फलभेदः ।  

एवम् अ-शेष-बन्ध-निवृत्ति-रूपामृतत्व-प्राप्तेर्  
उपाय-द्वयं प्रतिपादितम् ।  
व्यक्तमार्गः, भक्तिमार्गः, साकार-मार्गः इत्यादिपदैः प्रथमः व्यपदिश्यते ।  
द्वितीयस्तु ज्ञानमार्गः, अव्यक्तमार्गः, निराकारमार्गः इत्य्-आदि-शब्दैः व्यपदिश्यते ।

#### नास्तिक-तर्पणम्
एवं सत्य् अपि शङ्कराचार्यैर् अन्यथा-व्याख्यानं  
बौद्धानां सन्तृप्त्य्-अर्थम् एवेत्य् अवगन्तव्यम् ।

एवं वैदिकानां विश्वासम् अधिगन्तुम्  
अत्रैव भगवच्-छब्दम् अपि प्रयुञ्जते आचार्याः ।  
यद्यपि भगवच्छब्दः वैदिक एवेति वैदिकाः मन्येरन्,  
परन्तु भगवान् बुद्ध इति बौद्धाः अपि प्रयुञ्जते ।  
एवमेव जैनाः अपि महावीरं  
भगवान् महावीर इत्यपि वदन्ति ।  
अतस् तेषामपि तृप्तिर्भविष्यति एतादृशशब्दप्रयोगेण ।  
एवं तयोः सामरस्य-सम्पादनार्थम् एव  
ते आगताः ।+++(5)+++  

अतः श्रीशङ्कराचार्याणाम् उक्ति-द्वैविध्यम् अ-निवार्यम् । 

श्रीशङ्कराचार्याणां भक्तेः मोक्ष-साधनत्वाभावत्व-समर्थनं  
बौद्धानां तृप्त्य्-अर्थम् एव ।  
यतः बौद्धाः निरीश्वर-वादिनः,  
तेषां मते भक्तेः मोक्षसाधनत्वासम्भवाज्  
ज्ञानम् एव मोक्षसाधनम् । +++(4)+++

#### ज्ञान-वरत्व-भ्रमः
आपाततः पश्यतां ज्ञानमार्ग-पद-दर्शने  
अयमेव मार्गः उत्कृष्ट इति भ्रमः स्यात् ।  
यतः " ज्ञानादेव मुक्तिः" इत्येव सर्वसम्मतः सिद्धान्तः ।  
ज्ञान-पदं यथा स्पष्टं तम् अर्थं वदति,  

एवं भक्तिपदं तादृशम् अर्थं स्पष्टं न वदत्य् एव ।  
भक्तिपदस्य, उपासनापदस्य च पर्यायत्वाङ्गीकारात्,  
गुरुम् उपास्ते, गुरुं भजते इत्यादिप्रयोगाणामपि सत्त्वाद्  
भक्तिपदं बहु-तरतम-भावापन्न-साधन-वाचकम् ।  
अत एव भक्ताः चतुर्विधाः इत्यादि शब्दा अपि आगताः ।  

ज्ञानं त्व् अत्युत्तम एक एव मार्गोऽस्तीति बहूनां भ्रमः ।  
अतः भक्त्यपेक्षया ज्ञानमेव सर्वोत्कृष्टम्  
इति भावना सहजा ।  

ज्ञानमपि बहु तरतमभावापन्नमेव ।  
परन्तु विशुद्धं सर्वोत्कृष्टं **मुख्यं ज्ञानं** तु फलरूपम् एव,  
न तु साधनरूपम् ।  
साधनं तु अन्तःकरण-वृत्ति-रूपम् एवेति तन्-मत-सम्मतम् ।  
एतत्तु न मुख्यं ज्ञानम् ।  
अतः पूर्वोक्तरीत्या भ्रमस्यावकाशो नास्ति ।  

पद-श्रवणमात्रेण जातम् इदं साङ्कर्यम् ।  
एवं सति भक्तेर् अपि  
तन्-मते ऽन्तः-करण-वृत्ति-विशेष-रूपत्वाद्  
उभयोर् अपि ( भक्ति-ज्ञानयोः) साम्यम् एव  
न तु भक्त्य्-अपेक्षया उत्कृष्टं तज् ज्ञानम् । 

[[39]] 

#### भक्तेर् ज्ञानत्वम्
यद्यपि साधन-काले सर्वं ज्ञानं वृत्ति-रूपम् एव ।  
अनुमित्यात्मकम् अपि ज्ञानं वृत्तिरूपम् ।  
प्रत्यक्षज्ञानम् अपि +इदानीं वृत्तिरूपम् एव ।  
तथाऽपि उभयोरपि तारतम्यं यथा महद् वर्तते,  
तद्वद् भक्ति-ज्ञान-पदयोर् अपि वृत्ति-रूपत्वेन समानत्वेऽपि  
बहुतारतम्यं वर्तत एव ।  
भक्तिर् हि अतीव पामरेष्व् अपि दृश्यते ।  
तादृशभक्तेः बहु-विधत्वेऽपि  
मोक्ष-हेतु-भूता भक्तिर्  
ज्ञान-पदेनैव व्यपदिश्यते ।+++(5)+++  
गीतायां चतुर्थ-भक्तस्य "ज्ञानी" इति पदेनैव निर्देशाद्  
भक्तिः ज्ञानप्रभेद एव ।+++(5)+++  

वैदिकेष्व् अपि भक्तिर् एव मोक्षसाधनम् इति रामानुजीया माध्वाश् च वदन्ति ।  
ज्ञानमेव मोक्षसाधनमिति शाङ्कराः,  
एतन्मते तु भक्तिः उपासनरूपा ।  
उपासनं च मानसी क्रिया,  
न तु ज्ञानम् ।  
भक्तेः मोक्ष-साधनत्व-पक्षे  
भक्तिर् न क्रियारूपा,  
किन्तु निरतिशय-प्रीति-विशेष-रूपा,  
**क्रिया** तु भक्तेः फलम् ।  
सा च प्रदक्षिण-प्रणामाद्य्--अन्-अन्त-रूपा ।  

महनीय-विषयिणी प्रीतिर् एव भक्तिर् इत्य् उच्यते ।+++(4)+++  
प्रीतिश्च ज्ञानस्यैवावस्था-विशेषः ।  
उपनिषदि उच्यमान-निदिध्यास-ज्ञानादि-पदानि  
उपासनार्थे पर्यवस्यन्ति ।  
उपासना भक्तिश्च पर्यायः।  
अतः भक्तिः निदिध्यासन-रूपा ।  
अत एव मुक्तेः तस्याः साधनत्वम् उच्यते ।  
"निदिध्यासितव्यः " इत्यादिश्रुतौ विशेषरूपं ज्ञानमेव विधीयते । अन्ततः श्वेताश्वतरश्रुतौ " यस्य देवे परा भक्तिः यथा देवे तथा गुरौ" ( श्वे. उ. ६.२३), इति श्रूयते । अत एव एते विधेयज्ञानवादिनः । ध्यानं चासकृदावृत्तस्मृतिरूपम् । आवृत्तेः पुरुषप्रयत्नसाध्यत्वाज् ज्ञानविशेषं तद् विधीयते । भक्तिसिद्धान्ते हि अन्ते परमात्मानुग्रहादेव मोक्षः । भक्तिरेव परमात्मानुग्रहे कारणम् । 

शाङ्करमते तु " तत्त्वमसि " इत्यादिवाक्यजन्यम् अपरोक्षं ज्ञानं मोक्षसाधनम् । तच्च ज्ञानसामान्यरूपमिति न विधेयम् । अत एव ते अविधेयज्ञानवादिनः । एतन्मतदृष्ट्या तु उपनिषत्स्वपि ज्ञानमेव मोक्षसाधनतया विधीयते, न तु भक्तिः । उपासनारूपेश्वरानुग्रहस्य मोक्षसाधनत्वं बौद्धादिभिः निरीश्वरवादिभिः नाङ्गीकर्तुं शक्यम् । अत एव ते ज्ञानमेव मोक्षसाधनत्वमिति वदन्ति । निर्विशेषाद्वैतमतेऽपि ईश्वरः मिथ्या । अतोऽनुग्रहः न मोक्षसाधनम् । (गीताभाष्यदृष्ट्या इदं सर्वमुक्तम् । गीताभाष्यस्य शङ्करकर्तृत्वाभावस्य तदीयैरेव कैश्चिन् निश्चितत्वान् न तद् विचारार्हमिति, उपनिषद्दृष्ट्या किं मोक्षसाधनमिति उत्तरत्र विचार्यते) । “तमेव विदित्वामृतत्वमेति" इति ज्ञानमेव मोक्षसाधनमिति सर्वसम्मतम् 

40 

। भक्तेरपि वेदनरूपत्वान् न विरोधः । मोक्षसाधनं कुत्रचित् " विदित्वा'" इत्यनेन, क्वचित् " विज्ञाय प्रज्ञां कुर्वीत " इति प्रज्ञापदेनापि उच्यते । " तस्मिन् दृष्टे परावरे” (मुण्ड.उ. २.२. ८), इत्यत्र दर्शनशब्देनापि मोक्षसाधनमुच्यते । " स्मृतिलम्भे सर्वग्रन्थीनां विप्रमोक्षः" (छा.उ. ७.२६.२) इति स्मृतिपदेन मोक्षसाधनमुच्यते । एतानि साधनानि भिन्नानि वा, अभिन्नानि वा इति प्रश्ने भिन्नानीति न वक्तुं शक्यम् । साधनानां भेदे सति फलभेदस्यावश्यकत्वात् । शास्त्रमपि सर्वेषामविशिष्ट फलमित्येव वदति “विकल्पोऽविशिष्टफलत्वात् (ब्र.सू. ३.३. ५७), इति । एतद्विस्तरस्तु अन्यत्रप्रकरणे द्रष्टव्यः । 

आदौ ईशावास्योपनिषदि " पूषन्नकर्षे यम सूर्य प्राजापत्य व्यूह रस्मीन् समूह तेजो यत्ते रूपं कल्याणतमं तत्ते पश्यामि योऽसावसौ पुरुषः सोऽहमस्मि " ( ईशा.उ. १६) इत्यादिमन्त्रे परमात्मानं प्रार्थयत्युपासकः "व्यूह रश्मीन् समूहः तेजः " इति विरुद्धरश्मीनपसारय, अनुकूलं सर्वं क्रोडीकुरु इति सर्वं भक्तेरेव रूपान्तरम् । अन्तिममन्त्रे तु 

अग्ने नय सुपथाराये (ईशा.उ. १८) इति परमात्मानं समीचीनमार्गे नयनार्थं प्रार्थयति । अग्रे नयतीत्यग्निः इति व्युत्पत्त्या, अग्निशब्दः परमात्मपरः । अत एवान्ते " भूयिष्ठान्ते नम उक्तिं विधेम"(ईशा.उ. १८) इति आत्मसमर्पणं विधीयते । नम इति पदमात्मसमर्पणपरमिति तद्रहस्यविदः प्रवदन्ति । इदं सर्वं भक्तिपदार्थान्तर्गतम् । अतः परमात्मानुग्रहादेव मोक्ष इति वैदिकः पक्षः । 

एवमेव "नायमात्मा प्रवचनेन लभ्यः " (कठ.उ. ३.२३), इति प्रारभ्य, स्वबुद्धिप्रज्ञादीनां मोक्षसाधनत्वासम्भवमुक्त्वा “यमेवैष वृणुते तेन लभ्यः " (कठ.उ. ३.२३) इति परमात्मानुग्रहादेव तत्प्राप्तिरित्युच्यत । एतत्पूर्ववाक्ये " नायमात्मा" इति प्रसक्तः परमात्मा, यं वृणुते=यादृशमुपासकं स्वप्राप्त्यर्थमाशंसते, तादृशवरणविषयस्यैव परमात्मा लभ्यः । यत्तदोः नित्यसम्बधात्, अयमेव शब्दलभ्योऽर्थः । अनेन ब्रह्मप्राप्तिः केवलोपासकप्रयत्नमात्रसाध्या न, किन्तु उपास्यस्य ब्रह्मण अनुग्रहादेवेत्युक्तं भवति । 

अत्र “कर्मण्येवाधिकारस्ते मा फलेषु कदाचन" (गी. २.४७), इति न्यायः सूचितः । अस्य न्यायस्यार्थः – ते = तव साधकस्य, कर्मणि = साधनानुष्ठाने एव, अधिकारः, न तु फले । फलं तु परमात्माधीनमित्यर्थः । एवं च “शास्त्रफलं प्रयोक्तरि" इति न्यायः मोक्षव्यतिरिक्तविषय एव प्रवर्तते । कुत इति चेत्तत्राह "मा कर्मफलहेतुर्भूः" (गी. २. 

—41 

४७) इति मया कृतस्य कर्मण इदं फलमित्यभिमानः न कर्तव्यः एवमभिमानस्याहङ्काररूपत्वान् मोक्षं प्रति सः प्रतिबन्धको भवेत् । अत एव वैदिकसिद्धान्ते भगवानेव फलप्रदः । मोक्षव्यतिरिक्तविषयेषु फलसम्बन्ध्यहङ्कारः प्रतिबन्धको न भवेत् । मोक्षव्यतिरिक्तविषयकोऽयं मोक्षे कथं प्रवर्तेत । एवं सति मया न किञ्चिद् क्रियते चेदपि मोक्षो भवेदेव किल इति चिन्तयित्वा मया न किमपि कर्तव्यमिति औदासिन्यं मास्तु । व्याजमात्रतया भवता किञ्चित् कर्तव्यमेव, इत्यभिप्रायेणाह "मा ते सङ्गोऽस्त्वकर्मणि " (गी. २.४७), इति । अत्र रामानुजीयगीताभाष्यम् 'सफलस्य कर्मणः बन्धरूपत्वात् फलरहितस्य केवलस्य मदाराधनरूपस्य मोक्षहेतुत्वाच्च" इति । 

— 

योगदर्शनं तु सेश्वरसाङ्ख्यमित्युच्यते । ईश्वरस्याऽपि योगमार्गसहायकत्वमेव । अत एव 'ईश्वरप्रणिधानाद्वा" (यो.सू.१.२३) इति सूत्रं प्रवृत्तम् । वस्तुतस्तु तच्छास्त्रं बौद्धैः प्रतिपादितस्य विकल्पाख्यज्ञानप्रभेदस्य अप्रामाण्यनिराकरणार्थमेव प्रवृत्तम् । अत एव 

“प्रामाणविकल्पविपर्ययनिद्रास्मृतयः " (यो.सू. १.६ ) इति वृत्तीनां विभागः कृतः । तथा च तन्मते विकल्पः न वा प्रमाणं न वा अप्रमाणम् । साङ्ख्यमते कैवल्यप्राप्तिरेव फलम् । योगमते कैवल्यप्राप्ति सहायकत्वेन ईश्वराङ्गीकारः । 

— 

वेदान्तशास्त्रे तु जीवस्य ब्रह्मप्राप्तिः फलं, 

ब्रह्मप्राप्तिः फलं, न तु कैवल्यादिकम् । ब्रह्मप्राप्तिपदार्थविचारे तु अभिप्रायभेदाः सन्ति । इदानीं तस्य अप्रकृतत्वात् समये द्रक्ष्यामः । प्रकृतग्रन्थस्य परमोद्देशस्तु ज्ञानविशेषरूपापन्नभक्तेरेव वैदिकसम्मतायाः ब्रह्मप्राप्तौ परमसाधनत्वस्थापनमेव । बौद्धसम्मतज्ञानस्य वा निर्विशेषवादिसम्मतस्य नेति नेति मार्गस्य वा क्लेशसाध्यत्वान् न तद् वेदसम्मतम् । वेदस्तु अन्ते भगवदनुग्रहमेव मोक्षसाधनं वक्ति 

'नायमात्मा प्रवचनेन लभ्यो न मेधया न बहुना श्रुतेन । यमेवैष वृणुते तेन लभ्यः तस्यैष आत्मा विवृणुते तनुं स्वाम्" (कठ. २.२३) इति । निर्विशेषवादिभिस्तु एवं व्याख्यातम् “यमेव परमात्मानमेष विद्वान् वृणुते प्राप्तुमिच्छति तेन वरणेन परमात्मा लभ्यः, नान्येन साधनान्तरेण नित्यलब्धत्वात् तस्य" इति । अत्र यत्तदोः सम्बन्ध एव नास्ति, उपासकेच्छानुरोधेनैव फलप्राप्तिः वर्ण्यते । सविशेषवादिनां तु उपासनमपि परमात्मवरण ( परमात्मानुग्रह) एव हेतुः । परमात्मवरणेन च मुक्तिः न तु उपासनं साक्षान् मुक्तेः साधनमिति वैदिकसम्मतः अनुग्रहसिद्धान्त एवात्र विवक्षितः, न तु अविधेयज्ञानेन मोक्षवादः 

— 

42 

। " तेषामहं समुद्धर्ता" इति गीतायामपि तथैवोक्तम् । यदि अस्मदुद्धारः अस्मद्धस्त एव वर्तते इति भावना, तदा अहङ्कारस्य दुस्त्यजत्वात् कथं तस्योद्धारो भवेत् । अत एव वैदिकमार्गे एव मोक्षः सुलभः, इतरेषां तु क्लेशोऽधिकतर एव । परमात्मा किमर्थमुपासकं वृणुते अवाप्तसमस्तकामस्या नेन को लाभ इति न शङ्कनीयम् । “प्रियो हि ज्ञानिनोऽप्यर्थमहं स च मम प्रियः " (गी. ७.१७), इत्युक्तरीत्या जीवपरमात्मनोः परस्परं प्रीतिविषयत्वेन स्वपुत्रलाभेन पितुः सन्तोष इव भगवतोऽपि जीवलाभेन सन्तोषः फलं भवत्येव । ज्ञानमार्गिण इदं क्लेशेन निर्वहन्ति । एवं तर्हि " स एकाकी नारमत" (महोप. १.१ ) इति कथं युज्यते । अवाप्तसमस्तकामस्य अरतिर्वा कथम् । इदं सर्वं " बालः क्रीडनकैरिव" इति ते मन्यन्ते । बादरायणस्तु "लोकवत्तुलीला कैवल्यम्" (ब्र.सू. २.१. ३३) इत्येव मनुते । अत एव - 

44 

'भोगार्थं सृष्टिरित्यन्ये क्रिडार्थमिति चापरे । 

देवस्यैष स्वभावोऽयमात्मकामस्य का स्पृहा " ॥ ( गौड. का. १.९) इति वचनमपि अवैदिकानां तदनुयायिनां च युज्यते । देवस्यैषेति देवपदं प्रयुञ्जानाः आत्मानमेव विस्मरन्ति । दिवु क्रीडाविजिगीषेत्यादि धातोः प्रथमार्थः क्रीडैव । अतः वैदिकमार्गस्य बौद्धमार्गस्य च अजगजान्तरं वैलक्षण्यमवगन्तव्यम् । 

एवमेव ‘यस्मिन् द्यौः पृथिवी चान्तरिक्षमोतं मनः सह प्राणैश्च सवः । तमेवैकं जानथात्मानमन्या वाचो विमुञ्चथ अमृतस्यैष सेतुः " (मुण्ड. २.५) 

२.५) इत्यत्रापि वैदिकबौद्धप्रक्रिययोः वैलक्षण्यं द्रष्टव्यम् । तत्र हि " तमेवैकमात्मानं जानथ, एष अमृतस्य सेतुः" इति कथनाद् एष इति शब्दः परमात्मवाच्येव । 

अतः परमात्मन एव संसारपारप्रापकत्वं वैदिकमार्गे स्पष्टं विधीयते । अत्र एष इत्यनेन पुंल्लिङ्गान्तेन जानथ इति ज्ञाधात्वर्थभूतं ज्ञानमेव गृह्यते इति ज्ञानमार्गिणां व्याख्यानम् । किन्तु कथं पुंल्लिङ्गान्तेन एष इति पदेन धातुच्छन्नं ज्ञानं ग्रहीतुं शक्यम् ? किं बहुना वैदिकी संस्कृतिः देवतानुग्रहमयी 

। तच्च 

— 

“देवान्भावयतानेन ते देवाः भावयन्तु वः । 

— 

परस्परं भावयन्तः श्रेयः परमवाप्स्यथ" ॥ ( गी. ३.११ ) इत्यत्र स्पष्टमुच्यते । किमधिकोक्त्या भक्तेरपि पर्यवसानं शरणागतावेव, यतः " न ऋते श्रान्तस्य सख्यायः देवाः " 

43 

इति ऋग्वेदे एव श्रान्तस्येति पदेन आकिञ्चन्यापरपर्यायप्रपत्तेः प्रधानहेतुः निर्दिश्यते । शरणागतिरेव प्रपत्तिपदेनापि उच्यते । श्रीरामानुजैरेव वेदार्थसङ्ग्रहे उक्तेन " तेषां संसारमोचनं भगवत्प्रपत्तिमन्तरेण नोपपद्यते " इति शपथ एव कृतः । भक्त्याचरणेन भगवदनुग्रहः, तेन स्वीयाशक्त्यादिज्ञानात् परमात्मनः शरणं याति । एवं शरणागतस्य भक्तिः वर्धते । एवमेव भक्तिप्रपत्त्योः परस्परं पोषणं ज्ञेयम् । एषैव वैदिकी पद्धतिः । एवमेव गीतायाम् - 

" एवं सततयुक्ता ये भक्तास्त्वां पर्युपासते । 

ये चाप्यक्षरमव्यक्तं तेषां के योगवित्तमाः " ( गी. १२.१) इति श्लोके पूर्वार्धेन शिक्षितः व्यक्तमार्गः वैदिकानाम् । उत्तरार्धेन तु अवैदिकबौद्धादीनाम अव्यक्तमार्गः उक्तः । मार्गद्वयस्याऽपि लक्ष्यमेकमेवेति च "ते प्राप्नुवन्ति मामेव" (गी. १२.४), इत्यनेन स्पष्टीक्रियते । अत्रापि श्रीशङ्कराचार्याः ज्ञानमार्गस्य श्रेष्ठ्यं भक्तिमार्गस्य मन्दाधिकारिकत्वं निरूपयन्ति । तच्च बौद्धानां सन्तृप्त्यर्थमिति ज्ञेयम् । 

एवं गीतायाः उपनिषदां च वचनानि प्राधान्येन परीक्षितानि । एतदुभयविवक्षितमर्थं निर्धारयितुं प्रवृत्तं वेदान्तविचारशास्त्रं ब्रह्मसूत्राणि इत्युच्यते । तानि सविशेषवादिनामेवानुकूलानीति तटस्थविद्वांसः सर्वेऽपि मन्यन्ते इति प्रसिद्धमेव । एतदेव पुष्णाति श्रीशङ्कराचार्याणां सूत्रभाष्यपीठिकारूपमध्यासभाष्यम् । अध्यासभाष्ये हि केवलयुक्त्यैव कञ्चनार्थं बहुविस्तरेण प्रसाध्य “यथा चायमर्थो वेदान्तानां तथा वयमस्यां शारीरकमीमांसायां प्रदर्शयिष्यामः" इति विन्यासः उक्तमर्थं द्रढयति । एवं च वेदान्तशास्त्रमपि बौद्धसम्मतमर्थमेव प्रदर्शयतीति प्रतिज्ञावचनेन श्रीशङ्कराचार्यैः बौद्धानां सन्तृप्त्यर्थमेव सूत्रभाष्यं लिखितमिति ज्ञायते । उपरितनाध्यासभाष्येण शारीरकशास्त्रोक्तार्थः मया न प्रतिपाद्यते, परन्तु मदुक्तार्थ एव शारीरकशास्त्रसम्मत इति श्रीशङ्कराचार्याणा मभिप्रायः दृढीभवति । 

तद्वदेव आनन्दमयस्यैव ब्रह्मत्वे सूत्रकारेण प्रतिपादितेऽपि आनन्दमयाधिकरणान्ते तन्निराकरणमेव क्रियते । " तस्मादानन्दमयः परमात्मेति स्थितम्" इति वाक्यार्थं परिसमाप्य केवलं स्वबुध्यैव तत्सर्वं खण्डयितुं प्रारब्धम् । " इदं त्विह वक्तव्यम्” इति प्रारभ्य अपराण्यपि सूत्राणि यथासम्भवं पुच्छवाक्यनिर्दिष्टस्यैव ब्रह्मणः उपपादकानि द्रष्टव्यानि " इत्येतदन्तं सर्वं निर्विशेषब्रह्मपतिपादनं बौद्धानां सन्तृप्त्यर्थमेवेति मन्तव्यम् । 

44 

44 

एवं प्रत्यधिकरणं ब्रह्मनिष्ठधर्मस्यैव हेतुत्वं प्रतिपाद्यते । ब्रह्मणः निर्धर्मकत्वे 

हेतोः पक्षवृत्तित्वं कथम् । एतेषां विचाराणां सर्वेषामपि समाप्तिवेलायां “सर्वोपेता च तद्दर्शनात्” (ब्र.सू. २.१.३० ), इत्यत्र सर्वशक्त्युपेतत्वं ब्रह्मणः प्रतिपाद्य सर्वधर्मोपपत्तेश्च (ब्र.सू. २.१.३६), इति समापयति सूत्रकारः । एवं सति ब्रह्मणः निर्विशेषत्वं कथम् ? 

किं बहुनोक्तेन - कार्याधिकरणस्य अन्ते " न च कार्ये प्रत्यभिसन्धिः " (ब्र.सू. ४.३. १३), इत्येतत्सूत्रभाष्ये " किं द्वे ब्रह्मणी परमपरं चेति ? बाढं द्वे एतद्वै सत्यकाम परं चापरं च ब्रह्म यदोङ्कारः" इत्यादिना ब्रह्मद्वित्वं प्रतिपाद्यते श्रीशङ्कराचार्यैः, इदमपि बौद्धानां सन्तृप्त्यर्थमेव । ब्रह्मद्वित्वे "एकमेवाद्वितीयम्" (छा. उ. ६.२.१), इत्यादिश्रुतीनां का गतिः । उभयोरपि ब्रह्मणोः परस्परं सम्बन्धोऽस्ति वा न वा ? बाढं द्वे इत्युक्त्वा प्रथमं परं ब्रह्म निर्दिश्य तदेव इत्युपक्रम्य अपरब्रह्मनिरूपणं क्रियते । परस्परमुभयोः असम्बन्धे ब्रह्मद्वयं स्वतन्त्रं स्यात् । तदा अद्वितीयमित्यादि श्रुतिविरोधः स्यात् । अतः उभयोः सम्बन्धः कथमपि वक्तव्यः । अन्यथा केनाऽपि कारणेन परं ब्रह्म अपरं ब्रह्म न भवेत्, तर्हि न केवलं ब्रह्मद्वयमपि तु तदुपरि वर्तमानं सर्वमपि ब्रह्मैवेति ब्रह्मानन्तं भवेत् । 

— 

44 

जगन्मूलकारणप्रतिपादकानि वाक्यानि आत्मा वा इदमेकमेवाग्र आसीत् " ( ऐत. उ. १.१.१), “ असद्वा इदमग्र आसीत्, ततो वै सदजायत " ( तैत्ति. उ. २.७), "सदेव सौम्येदमग्र आसीत्''(छा.उ. ६.२.१), "ब्रह्म वा इदमेकमेवाग्र आसीत् " ( बृह. उ. १.४.१०), “तद्धेदं तर्ह्यव्याकृतमासीत् तन्नामरूपाभ्यां व्याक्रियत" ( बह. उ. १।४।७), एषु वाक्येषु प्रतिपादितानि जगन्मूलकारणान्यपि भिन्नभिन्नानि स्युः । एतेषामैककण्ठ्यं कथं सम्पादनीयम् ? एकैकस्यापि पदस्य प्रवृत्तिनिमित्तं भिन्नभिन्नमस्तीति तावन्मात्रेण वस्तुभेदः स्वीक्रियते चेत्, तदा जगत्कारणमव्यवस्थितमेव स्यात् । किं बहुना, अत्यन्तप्रसिद्धे तैत्तिरीयवाक्ये “बह्मविदाप्नोति परम्" (तैत्ति.उ. २.१), इत्यत्र ब्रह्मपदमेव वर्तते । अनन्तरं तु " आत्मनः आकाशः सम्भूतः " (तैत्ति.उ. २.१), इत्यत्र आत्मपदं वर्तते । ब्रह्मपदप्रवृत्तिनिमित्तं तु बृहत्वबृंहणत्वादिकमिति प्रसिद्धम् । आत्मपदप्रवृत्तिनिमित्तं तु व्याप्त्यादिकं प्रसिद्धम् । एवं सति प्रवृत्तिनिमित्तभेदमात्रेण वस्तुभेदे सति आरम्भ अन्येन, मध्ये अन्य इति पदानामैककण्ठ्यं न स्यात् । अतः प्रवृत्तिनिमित्तभेदे सत्यपि वस्तुभेदः न प्रामाणिक : किमधिकोक्त्या विष्णुः नारायणः कृष्णः (अ.को. १.१.३५), इति अमरकोशे विष्णुपर्यायाः 

45 

पठ्यन्ते । एतेषां पदानां प्रवृत्तिनिमित्तभेदे सत्यपि तदर्थैक्यं सर्वसम्मतमेव । अन्यथा विष्णुसहस्रनामसु सहस्रं नामानि एकस्य विष्णोः कथं स्युः । अतः एकस्मिन् वस्तुनि नानाधर्मसमवायः सहजः प्रामाणिकः, अनिवार्यश्च । एवं सति किं द्वे ब्रह्मणी परमपरं चेति । बाढं द्वे इत्यादि वचनं कथं सङ्गतं भवेत् । ब्रह्मणः निर्विशेषत्वेन इतरस्य सर्वस्यापि सविशेषत्वात् तस्य च मिथ्यात्वान् मिथ्यासत्ययो : मेलनेन द्वे इति कथनं कथं घटताम् । एवं तर्हि सर्पो द्विविधः बल्मीकसर्पः, रज्जुसर्पश्चेति इत्यपि वचनं समीचीनं स्यात् । इष्टापत्तौ रज्जुसर्पः, मालासर्पः, अम्बुधारासर्पः, भूविदलनसर्पः, दण्डसर्प इत्यादिरीत्या सर्पाः बहुविधाः स्युः । को वा मतिमानिदं सर्वमङ्गीकुर्यात् । तथाऽपि तत्तादृशाचार्याणामेतादृशवचनं बौद्धसन्तृप्त्यर्थमेव । एवं तेषामाचार्याणां बौद्धानामाभिमुख्यसम्पादनार्थमेकपार्श्वे प्रयासे सत्यपि अपरपार्श्वे वैदिकानां विश्वाससम्पादनमपि तेषां महात्मनामावश्यकमभूत् । ये सविशेषब्रह्मवादिनं ज्ञानसम्बन्धस्वामिनं महात्मानं मुक्तकण्ठं प्रशंसन्ति, ते कथं निर्विशेषवादिनः स्युः । एवं सर्वप्रमाणानां सविशेषविषयत्वान् निर्विशेषं वस्तु शशशृङ्खायितमेव । अतः श्रीशङ्कराचार्याणां निर्विशेषवादोऽपि बौद्धानां सन्तृप्त्यर्थमेव । 

### शब्दः, ज्ञानम्, अर्थः
विचारे शुष्कपण्डितानां नाधिकारः ॥

शब्दार्थ-प्रत्ययानाम् इतरेतराध्यासात् सङ्करः (यो.सू. ३।१७ )  
इति पातञ्जलं सूत्रम् ।  
“गौरिति शब्दः गौरिति ज्ञानम्, गौरित्यर्थः+++(→वस्तु)+++" इति महाभाष्यकारः ।+++(5)+++  
एतादृश-वचन-गाम्भीर्यं यावत्-पर्यन्तं ज्ञातुं न शक्यते  
तावत्पर्यन्तं सः न विमर्शनशास्त्राधिकारी ।  
प्रथमं वस्तुथितिः, अनन्तरं तद्विषयकं ज्ञानम्, अनन्तरमेव शब्दप्रयोगः,  
एतेषां कालभेदः स्पष्टः ।  
एवं सति ज्ञानार्थयोः शब्दस्य च परस्परम् अ-भेदः कथं सम्भवेत् ।  

सन्ति ज्ञानार्थयोर् अ-भेद-वादिनः, शब्दार्थयोर् अ-भेद-वादिनश् च ।  
इदं सर्वम् अर्थ-प्रत्यय-शब्द-साङ्कर्य-कृतम् इति स्पष्टम् ।  
एतत्साङ्कर्यं यदा ज्ञायते तदैव तस्याध्यात्मतत्त्वविचारे अधिकारः । 

एतत्-साङ्कर्य-परिहारस् तु सर्वैरपि साधयितुं न शक्यते ।  

ज्ञानम् एव सर्वस्याप्य् अर्थस्य निश्चायकम् ।  
ज्ञानेषु प्रत्यक्षात्मकं ज्ञानम् एव सर्व-मूर्धन्यम् ।+++(4)+++  
अनुमान-शब्दयोस् तन्-मूलकत्वात् स्व-तन्त्र-प्रमाणत्वं नास्ति ।  
अत एवोक्तम् अभियुक्तैः 

> “परश्-शत-परिक्षोदात्  
> परस्ताद् अपि वादिभिः ।  
> **उपलम्भ**-बले **स्थेयं**  
> किम् आदौ तन् न **गृह्यते**॥"+++(5)+++  
(न्यायसिद्धा. जड. परि. ४) 

इति ।  

[[46]]


प्रत्यक्षात्मक ज्ञानेऽपि अनेकविध-परिक्षानन्तरं  
जायमानम् उपलम्भ-पद-वाच्यं   
ज्ञानम् अतीवान्तरम् । 

"अहम् उपलभे" इति अनुभवस्यान्तरत्वं सर्वानुभवसिद्धम्।

### आत्मनो ऽहम्-अर्थत्व-विचारः 

#### बौद्ध-मतम्
आत्मा अहम्-अर्थो न वा ?  
इति विचारे बौद्धाः आत्मा नाहम्-अर्थः इत्येव वदन्ति ।  
बौद्ध-मत अहम्-अर्थस् तु **पञ्चानां स्कन्धानां** सङ्घातः ।  
ते च रूप-विज्ञान-वेदना-सञ्ज्ञा-संस्काराख्याः ।  
तत्र रूप्यन्ते एभिर् इति व्युत्पत्त्या  
स-विषयाणीन्द्रियाणि **रूप-स्कन्धः** ।  
**विज्ञान-स्कन्धः** वैदिकैः चैतन्य-पद-वाच्यः मूल-धातुः ।  
सुख-दुःखान्यतर-साक्षात्कारः **वेदना-स्कन्धः** ।  
**सञ्ज्ञा-स्कन्धः** मनुष्य-पश्व्-आदि-सञ्ज्ञात्मकः ।  
**संस्कार-स्कन्धः** स्मृति-हेतु-भूतः  
पुनर् अपि रूप-स्कन्धादि-प्रवर्तने हेतु-भूतः ।  
एतेषां पञ्चानां मिलितानाम् एव अहम्-अर्थत्वान्  
मुक्तौ विज्ञान-धातु-व्यतिरिक्तानां सर्वेषां धातूनां लयाद्  
आत्मा नाहम्-अर्थः इति वदन्ति । +++(4)+++

#### नैय्यायिकाः
नैय्यायिकाद् आरभ्य स-विशेष-वादि-पर्यन्ताः दार्शनिकाः  
अहम्-अर्थ आत्मेति स्वीकुर्वन्ति ।  
तत्र नैय्यायिकाः  
आत्मनः अहम्-अर्थत्वं स्वीकृत्यापि  
स्वयं-प्रकाशत्वं तु न स्वीकुर्वन्ति,  
किन्तु चेष्टादिभिः ज्ञानेच्छादिभिश् च अनुमेयत्वं वदन्ति ।  

#### निर्विशेषाद्वैतिनः
निर्विशेषाद्वैतिनस् तु  
आत्मा तु वर्तते  
किन्तु सः नाहमर्थः  
इति वदन्ति -   
मुक्तौ सुषुप्तौ च अहम्पदप्रयोगाभावात् ।  

> तर्हि तदा तस्य व्यवहारः कथम्? 

इति शङ्कायां  
तत्-काले व्यवहाराभावात्  
प्रश्न एवाबद्धः ।  

> तद्-आत्म-सद्-भावे  
किं प्रमाणम्? 

इति प्रश्ने  

> > त्वम् असि इत्य्-अत्र किं प्रमाणम्? 
>
> इति प्रश्न इव अ-सम्बद्धोऽयं प्रश्नः 

इति वदन्ति -  
यतः आत्म-सद्भावे  
कस्य वा एतादृशः प्रश्नः उदेति । 

##### अहयम्-अर्थ-योग्यता
वस्तुतः आत्मनः अहम्-अर्थत्वं नास्तीत्य् अयं वादः  
अर्थ-प्रत्यय-शब्दानां साङ्कर्यस्य प्रथम-निदर्शनम् ।  
पद-प्रयोगाभावेऽपि प्रथमं वस्तु-स्वरूपं भवत्य् एव ।  
अनन्तरं तद्-विषयकं ज्ञानम् ।+++(5)+++  
ततः तद्-वाचक-शब्द-प्रयोगः लोक-सिद्धः ।  
तृतीय-कक्ष्यायाम् एव शब्द-प्रयोगार्हत्वेन  
"प्रथम-सिद्धं वस्तु न शब्द-वाच्यम्" इति  
"सः अहम्-अर्थ एव न भवती"ति वक्तुं न शक्यते ।  
पद-प्रयोगाभावेऽपि  
वस्तुनः स्वरूपं सिद्ध्यत्य् एव ।  
अन्यथा लोके प्रयुक्तानां सर्वेषां शब्दानाम् अवाचकत्वं स्यात् । 

[[47]] 

यतः अर्थ-कालः अन्यः,  
तद्-अनुभव-कालः अन्यः,  
शब्द-प्रयोग-कालश् च अन्य  
इति नियमो जगत्-प्रसिद्धः ।  
तावता "तृतीयक्षणेऽपि  
अहं-पदस्य आत्मनि शक्तिर् नास्ती"ति वक्तुं न शक्यते ।  
यद्य् उच्यते तर्हि अहंशब्दस्य कुत्र शक्तिर्वक्तव्या ?  
यद्यपि वस्तुस्वरूप-कक्ष्याऽन्या,  
तद्विषयकं ज्ञानम् अन्यत्,  
तद्-वाचक-शब्द-प्रयोगश् च अन्यः,  
तथाऽपि तृतीय-कक्षायां तु  
शब्दवाच्यं वस्तु भवत्य् एव ।  
एवम् एव अहम्-अर्थः प्रथमः,  
तद्-विषकं ज्ञानम् अनन्तरम्,  
तद्-वाचक-शब्दश् च तृतीयः ।  
तदा आत्मा अहं-पदार्थो भवति ।  

कक्षाभेदेऽपि "अहम्-पद-वाच्य एव आत्मा न भवती"ति कथने  
"अहं-शब्दस्य शक्तिः कस्मिन् विषये" इति वक्तव्यम् ।  
अयं शब्दः न ध्वनिरूपः निरर्थकः,  
किन्तु वर्णात्मकः शब्दः ।  
"तस्य शक्तिः स्वयं-प्रकाश-भूत-पदार्थे अस्ती"त्य् अपि  
अन्धकारे उपविष्टस्य,  
दिवा प्रकाशे उपविष्टस्य वा  
नेत्रनमीलनेऽपि शरीर-रूपेण विद्यमानस्य आत्मनः  
"अहम्" इति स्वयं-प्रकाशमानत्वं लोकप्रसिद्धम्।  

एवं विभागम् अ-ज्ञात्वैव एतादृशऽहम्-अर्थानात्मवादः आगतः ।  

“तस्योपनिषद् - अहम् इति" (बृह.उ. ५.५.३ )  
इति श्रुत्या स्पष्टं  
तस्य सन्निहितः शब्दः "अहम्" इति उक्तम् ।  

#### अहम्-अर्थ-वैशिष्ट्यम्
अत्र अहम्-अर्थ-विषये  
अन्य-वस्त्व्-अपेक्षया एतद्-अन्तरं ज्ञेयम् ।  
घटादिषु पदार्थेषु कम्बु-ग्रीवादिमान् कश्चन पदार्थः,  
तद्-अनन्तरम् "अयं घट" इति ज्ञानं,  
ततः तद्-विषयक-शब्द-प्रयोगः  
इति कक्षा-त्रयं वर्तते ।  

आत्म-विषये तु  
आत्मनः स्वयं प्रकाशरूपत्वाज्  
ज्ञानिनां दृष्ट्या  
अहम्-अर्थः प्रत्यक्-चैतन्यं तद्-विषयक-ज्ञानं च  
समान-काले एव भवति ।+++(4)+++  
शब्द-प्रयोगः द्वितीय-कक्षायाम् ।  

सारांशस् तु - 

अहन्त्वं भिन्नं,  
तद्-विषयकं ज्ञानं भिन्नं,  
तद्-वाचक-शब्द-प्रयोगश् च भिन्नः  
इति सत्यांशे सत्य् अपि  

आत्मनः अहं-पद-प्रयोगस्य विषयत्वाभावे ऽपि  

स्वयं-प्रकाशत्व-रूपम् अहन्त्वं तु  
न निराकर्तुं शक्यम् -  
पद-प्रयोगाभाव-कालेऽपि  
वस्तुनः निराकर्तुम् अशक्यत्वात् ।  

ततश् च अहं-पदार्थः+++(=??)+++ अन्यः,  
अहम्-अर्थश् चान्यः।  
अतः अहम्-अर्थानात्म-वादः बौद्ध-मत-दृष्ट्या  
न तु वैदिक-सम्मतः । 

### ज्ञान-विज्ञानयोः स्वरूप-विचारः 

ज्ञानम् अनुभवात्मकम् ।  
यद्य् अपि विज्ञानम् अपि अनुभवात्मकं -  
किन्तु कारणानुभवात्मकम् ।+++(5)+++  
कारणानुभवेऽपि -  
यदि विप्रतिपत्तिस्  
तदा तस्यापि कारणम् अन्वेषणीयम् ।  
तत्रापि सन्देहे  
तस्यापि मूलमन्वेषणीयम्।  
यावत्-पर्यन्तं मूलं न प्राप्यते  
तावद् अन्वेषणम् आवश्यकम् । 

[[48]] 

तादृश-कारणान्वेषण-ज्ञान--विषयक-ज्ञानम् एव विज्ञानम् इत्युच्यते ।  
यथाह जयन्तः 

> प्रथमं दूराज् जलस्थानं पश्यति  
> "तादृश-जल-ज्ञानं प्रामाणिकं वा न वा" इति संशये,  
> समीपम् उपसृप्य  
> जलं पश्यति, पिबति च ।  
> पिपासाशान्तिश् च जायते ।  
> तत्रापि स्वप्नत्व-सन्देहे  
> अन्यं पृष्ट्वापि  
> "नायं स्वप्न" इति निश्चिनोति ।  
> तदनन्तरं न सन्दहावकाशः ।  

एतद्-उपर्यपि यदि सन्देग्धि  
तस्य यथार्थज्ञानं कथं भवेत्,  
नाश एव स्यात् ।  
तद् उक्तं भगवता 

> अज्ञश् चाश्रद् दधानश् च  
संशयात्मा विनश्यति । 
नायं लोकोऽस्ति न परः  
न सुखं संशयात्मनः "  
> (गी. ४.४० ) 

इति ।  
"तस्य हितं कथं स्याद्" इति चेत् सत्-सङ्गेनैव ।+++(4)+++  
उक्तञ्च- 

> “सङ्गः सर्वात्मना त्याज्यः स चेद्धातुं न शक्यते । 

स सद्भिः सह कर्तव्यः सन्तः सङ्गस्य भेषजम्" इति । 

> सत्सङ्गत्वे निस्सङ्गत्वं  
निस्सङ्गत्वे निर्मोहत्वम् ।  
निर्मोहत्वे निश्चलितत्त्वं  
निश्चलितत्त्वे जीवन्मुक्तिः ।  

इत्य्-आदि-वचनैः  
सर्व-विध-दोष-निराकरणौषधं सत्-सङ्ग इति ज्ञायते ।+++(5)+++  

एवं तत्त्वार्थ-निर्णयः  
विज्ञान-द्वाराऽपि कर्तुं न शक्यते चेत्,  
तूष्णीम् एव स्थातव्यम् ॥ 

### अध्यात्मक्षेत्रे भ्रम-स्वरूपं 

लोके "भ्रम" इति पदं प्रसिद्धं वर्तते ।  
तस्य लक्षणं तु "तद्-अभाववति तत्-प्रकारानुभवः" इति नैय्यायिकैर् उच्यते ।  
"अ-तस्मिन् तद्-बुद्धिर्" इति श्रीशङ्कराचार्यस्योक्तिः ।  
यथा शुक्तिकायां रजतभ्रमः,  
रज्जौ सर्पभ्रम  
इति सर्वानुभवसिद्धम् ।  

परन्तु देहात्म-भ्रमे पूवोक्त-भ्रम-लक्षणस्य कथं समन्वयः ?  
विषय-दृष्ट्या देहात्म-भ्रमः कः ?  
"देहे आत्मभ्रमः" इत्यर्थो वा  
"आत्मनि देहभ्रमः" इत्यर्थो वा ?  

भ्रमो यत्र भवति,  
**तस्याधिष्ठानम्** इति सञ्ज्ञा ।  
यद् भवति,  
तस्य **अध्यस्तम्** इति सञ्ज्ञा ।  
यथा रज्जु-सर्प-भ्रमे  
रज्जुः अधिष्ठानम्, सर्पः अध्यस्तः ।  
यथा कथञ्चिद् अपि  
उभयोः पूर्व-परिचयः आवश्यकः ।+++(4)+++  

तत्रापि अध्यस्तस्य तु **पूर्वपरिचयः अनिवार्यः**।  
तथोक्तं शङ्कराचार्यैर् अध्यास-भाष्य एव  
“स्मृति-रूपः परत्र पूर्व-दृष्टावभासः अध्यासः" इति ।+++(5)+++  

एवं सति  
अहम्-पदार्थस्य वा,  
शरीरस्य वा पूर्वं प्रत्येकं द्रष्टा कः ?  
परत्र पूर्व-दर्शने सत्य् एव अध्यास  
इति निर्णयः ।  
आपणे रजतादिकम्,  
सत्य-सर्पं च यो पूर्वं न जानाति  
तस्य कथं भास्वर-शुक्ल-वस्तु-दर्शनेन रजतस्य स्मरणम्,  
दीर्घत्वाद्य्-आकार-विशिष्ट-वस्तु-दर्शनेन सर्पस्य स्मरणं भवेत् ।

[[49]] 

तत्र स्मृतित्वस्य आच्छादनात्  
पुरो-वर्ति वस्तुनश् च +ऐन्द्रियकत्वात्  
"इदं रजतम्", "अयं सर्पः" इत्यादिभ्रमः उपपादयितुं शक्यते ।  

अत एवात्र स्मृति-प्रमोष-वादिनः प्राभाकरादयः  
"स्मृतित्वस्याग्रहणम् एव भ्रम" इति वदन्ति ।  
अत एव "तज्-ज्ञानं ग्रहण-स्मरण-द्वयात्मकम्" इति ते वदन्ति ।  
 
नैय्यायिकास् तु सर्वत्र विशिष्ट-ज्ञान-वादिनः,  
अतः "इदं रजतम्" इति एकम् अखण्डज्ञानम् ।  
तेषां मते स्मृति-प्रमोषादयस् तु कारण-वर्गे निवेश्यन्ते ।  
एतद्-विषयक-विस्तरः सर्वङ्कषायां द्रष्टव्यः । 

एवं च प्रकृते  
पूर्वं प्रत्येकं शरीरस्यात्म-चैतन्यस्य चाननुभवेऽपि  
यद्-आत्म-चैतन्य बुद्ध्य्-आदि-द्वारा अवतीर्यावतीर्य शरीरं सर्वं व्याप्नोति  

> "निष्टप्ते लोहपिण्डे हुत-वहमतिवत " (तत्त्व.जीव. २), 

इति श्रीवेङ्कटनाथार्योक्त-दिशा "अयो दहती"तिवत्  
"अहं जानामि", " अहं स्थूलः”, “अहं कृशः” इति भ्रमः ।  
अयं भ्रमः - अज्ञानिनां दृष्ट्या ।  
ज्ञानिनां दृष्ट्या तु - औपाधिकः व्यवहारः ।  

लोह-पिण्डे अग्निर् एव दहति, न त्व् अयः,  
तौ पृथक् पदार्थौ ।  
अग्निः पृथक् दृष्टः,  
अयोऽपि पृथक् दृष्टं पूर्वम् ।  
अनन्तरं कदाचन लोह-पिण्डे अग्नेर् व्याप्ति-दृट्या "अयो दहती"ति व्यवहारो भवति ।  

तथा शरीरात् पृथग्-आत्मचैतन्यं,  
चैतन्यात् पृथक् शरीरं च न कदापि दृष्टम् ।  
चैतन्य-निर्गमनान्तरं  
शरीरं पृथक् दृश्यते खलु  
इति वक्तुं न शक्यते ।  
तस्य शरीरत्व-व्यवहारः भ्रान्त्यैव,  
वस्तुतः “शव" इत्येव नाम ।  
भूत-पूर्व--गत्य्-आश्रयणेन शरीरम् इति व्यवहारः ।  
शरीरे आत्मनो व्याप्त्या यथा "ऽहं स्थूलः, अहं गच्छामि" इति व्यवहारस्  
तथैव इन्द्रियादिष्व् अपि तद्-व्याप्त्यैव  
"अहं पश्यामि, अहं मन्ये, अहं जानामि" इत्यादि अहम्-प्रत्ययः स्वरसो भवति ।+++(5)+++  
अत एव तैत्तिरीयोपनिषदि  
अन्नमयः, प्राणमय, मनोमयः, विज्ञानमयः, आनन्दमयः इति पञ्च कोशाः वर्णिताः (तैति. ३.२) ।  
तद्-अनुभव-प्रकारस् तु  

> "अन्नं ब्रह्मेति व्यजानात्,  
> प्राणो ब्रह्मेति व्यजानात्,  
> मनो ब्रह्मेति व्यजानात्,  
> विज्ञानं ब्रह्मेति व्यजानात्,  
> आनन्दो ब्रह्मेति व्यजानात्" 

इति (तै. ३.२ - ६) द्रष्टव्यः।  
तथा च तप्त-लोह-पिण्डवद् एव  
देहे चैतन्य-व्याप्त्यैव भ्रमः,  
न तु प्रत्येकं शरीरम् आत्मानं च पूर्वं दृष्ट्वा  
अनन्तरम् एकस्मिन्न् अधिष्ठाने  
अन्यस्य तत्र-विद्यमानस्य भ्रमः  
इत्येव प्रामाणिकः पन्थाः ।  
इतरत् सर्वं शब्दजालमात्रम् ।  
एतेन 

> "न चायम् एकान्तेनाविषयः - अस्मत्-प्रत्यय-विषयत्वात्,  
> अपरोक्षत्वाच् च प्रत्यग्-आत्म-प्रसिद्धेः "  
> ( शां. अ.भा.) 

इत्य्-आदिकं बालोपच्छन्दन-मात्रम् ।+++(4)+++  
एवं च शरीरे आत्मभ्रमः  
संसारिणाम् अनुभवरूपो न भवितुम् अर्हति ।  

[[50]]

किन्तु शास्त्राद् एव "+अयं भ्रमः" इति ज्ञेयम्।  
अतो लोक-दृष्ट--रज्जु-सर्प--शुक्तिका-रजतादि-भ्रमवन् नायम् अपरोक्ष-भ्रमः ।  
इदं सर्वम् अभिप्रेत्यैवोक्तम् अभियुक्तैः 

> "देहात्मप्रत्ययो यद्वत्  
> प्रमाणत्वेन **कल्पितः** ।  
> लौकिकं, तद्वद् एवेदं  
> प्रमाणं त्वाऽऽत्म-निश्चयात्"  
> ( ब्र.सू.शा. भा. १.१.४) 

इति । अत्र **कल्पित** इत्य् अस्य निश्चित इत्यर्थः । 

### अन्य-पद-भिन्न-पदयोर् अर्थ-विचारः 

अन्य-पदभिन्नपदयोर् अर्थे विचार्यमाणे अन्यपदार्थे भासमानभेदस्य, भिन्नपदार्थे भासमानभेदस्य च महदन्तरं प्रतीयते । एतावता कालेन अयमर्थः, न केनाऽपि विचारित इव भाति । यद्यपि महाभाष्ये " अस्य गोर्द्वितीयोऽन्वेष्टव्यः इत्युक्ते, गौरवान्विष्यते नाश्वो न गर्दभ" इत्यत्र द्वितीयपदं प्रयुक्तम् । तथाऽपि तत्स्थाने अन्यपदमेव प्रयोक्तुं शक्यते इति लोकप्रसिद्धम् । यथा लोके शकटवाहकयोर्द्वयोर्मध्येऽन्यतर अकस्माद् यदि मृतः, तदाऽवशिष्टो गौः अभ्यासवशादन्यं गां निरीक्षत इति तदनुभविनः वदन्ति । नो चेत् शिष्टोऽपि गौः शीघ्रं म्रियेत । तादृशस्थले द्वितीयपदस्य अन्यपदस्य वा तत्सदृशः तदन्य एव कश्चन विवक्षितः, न तु तदत्यन्तविलक्षण अन्यो गौः । अतश्च अन्यपदार्थघटितभेदापेक्षया, भिन्नपदार्थ घटितभेदस्य च महदन्तरं वर्तते । एतत्कथमवगन्तुं शक्यत इति चेत्, भेदो नाम अन्योऽन्याभाव एव । यथा “घटः न पटः" इति प्रयोगे घटे पटभेदो ज्ञायते एव । " पटो न घट" इति प्रयोगेऽपि पटे घटभेदोऽपि ज्ञायते । द्वौ अपि पदार्थोम् अत्यन्तं भिन्नौ इति लोकानुभवः । अन्यपदव्यवहारस्थाले तु न तथा अत्यन्तं भेदो दृश्यते । सागरपदार्थस्य तरङ्गपदार्थस्य च यथा लोकदृष्ट्या भेदसत्त्वेऽपि, तरङ्गस्य सागरपरिणामविशेषरूपत्वात् तरङ्गः यथा सामुद्रः भवति समुद्रस्यांशः भवति, न च तथैव तुल्यन्यायेन समुद्रः तारङ्गः तरङ्गस्यांशः भवति । यथा तरङ्गस्य समुद्रपरिणामरूपत्वेन समुद्रानन्यत्वं तरङ्गे वर्तते । न च तथा तरङ्गानन्यत्वं समुद्रे प्रतीयते । अत एव शङ्गकराचार्यैरुक्तं 



सत्यपि भेदापगमे नाथ तवाहं, न मामकीनस्त्वम् । 

—51 

सामुद्रो हि तरङ्गः, क्वचन समुद्रो न तारङ्गः ॥ ( षट्पदीस्तो. ३) । अत्र विवादोऽपि न कर्तुं शक्यते । सामुद्रपदं हि समुद्रविकाराणां फेनबुद्बुदादीनां समानम् । तारङ्गः समुद्र इत्युच्यते चेत्तु बुद्बुदादयः तस्य विकाराः न स्युः, किन्तु समुद्र एव तरङ्गस्य विकारः स्यात्, परन्तु न तत् सत्यम्, तरङ्ग एव समुद्रस्य विकारो भवति । एवमेव मृत्परिणामरूपस्य घटस्य मृदश्च अभेदेऽपि, यथा मृदनन्यत्वं घटे सम्भवति न तु तथा घटानन्यत्वं मृदि वक्तुं शक्यते । यतः शरावमणिकादीनामपि मत्त्वेन तेषामपि घटानन्यत्व प्रसङ्गात् । यथा वा मृज्जन्यः घटः मृदं नातिक्रामति न तथा मृत् । मृत्तु घटमतिक्रामत्येव, ततः घटस्येव शरावादीनामपि जननात् । एवमेव तदनन्यत्वमित्यत्र तच्छब्देन उपादानकारणस्य ग्रहणे, कार्यं तदन्यन् न भवति । कारणं तु मृत्, कार्याद् अन्यद् भवत्येवेत्यर्थः । अत इदं ज्ञायते यत्र द्वयोर्वस्तुनोः उपादानोपादेयभावो भवति तत्र उपादानवस्त्वभेदः उपादेये वक्तुं शक्यते, न तु उपादेयवस्त्वभेदः उपादाने । यदि मृदः घटस्य चात्यत्यन्तमभेदः स्यात् तर्हि तत्र मृदा शरावादिकं कर्तुं न शक्येत । अतः उपादानोपादेयभावस्थले सर्वत्र अभिन्नपदप्रयोगापेक्षया अनन्यपदप्रयोग एव समुचितः । 

— 

अयमेव न्यायः जीवब्रह्मणोः, अचेतनब्रह्मणोश्च विषये ज्ञातव्यः चेतनाचेतनयोरुभयोरपि ब्रह्मोपादा नम्, उभयञ्च ब्रह्मण उपादेयम् । एवञ्च ब्रह्मजीवयोः अभेदे सत्यपि ब्रह्मानन्यत्वं जीवस्य, न तु जीवानन्यत्वं ब्रह्मणः । अतः प्रामाणिकतया वक्तव्यं चेदुपादानोपादेयस्थले अभिन्नपदप्रयोगापेक्षया अनन्यपदमेव प्रयोक्तव्यम् । भिन्नपदार्थः अन्यपदार्थश्च न समानः । एतत्सूक्ष्मतत्त्वमवगन्तव्यं चेदुपनिषदः तद्विचाररूप सूत्राणि च परिशीलनीयानि । भिन्नान्यपदयोः अर्थे समाने तु कथमेकस्य हेतुत्वेन अन्यस्य साध्यत्वेन “भेदव्यपदेशाच्चान्यः" ( ब्र.सू. १.१.२२), इति सूत्रे उल्लेख भवेत् । सूक्ष्ममन्तरं द्वयोरेतदेव 

भेदः व्यापकः, अन्यत्वं च व्याप्यम् । अत एव जगद्ब्रह्मणोः भेदो वा अभेदो वेति सन्देहे “तदनन्यत्वमारम्भणशब्दादिभ्यः " (ब्र.सू. २.१.१५ ) इत्येव सूत्रमागतम्, न तु तदभिन्नत्वमिति सूत्रितम् । एवमेव आत्मत्वोपासनाधिकरणे जीवब्रह्मणोः परस्परं भिन्नतयोपासना कर्तव्या उताभिन्नत्वेन वा इति संशये स्वात्मत्वेनोपासना कर्तव्या, न तु भिन्नत्वेन, अथवा भिन्नत्वे वा इत्युक्तम् । अस्याधिकरणस्य विषयवाक्ये " अथ योऽन्यां देवतामुपास्ते अन्योऽसा वन्योऽहमस्मीति न स वेद अकृत्स्नो ह्येष : " ( बृह. उ. १.४.१०) इत्यत्र अन्यपदमेव प्रयुक्तं 

52 

वर्तते । अनन्यत्वेनैव उपासना कर्तव्या न तु अभिन्नत्वेन इत्यभिप्रायः । " अत एव च अनन्याधिपतिः” (ब्र.सू. ४.४.९) इत्येव सूत्रितं न तु अनधिपतिरिति । "स स्वराड् भवति" (छा.उ. ७.२५.२ ) इति मन्त्रमादाय लिखितं सूत्रं चेदनधिपतिः इत्येव लेखनीयं स्यात्, न तु अनन्याधिपतिः । 

एवं सति ब्रह्मजीवयोः लेशतः भेदस्य अनन्यशब्देन ज्ञाते सति अभेदमाशङ्क्य तन्निरसितुमारब्धमितरव्यपदेशाधिकरणं कथं सङ्गच्छते इति न च मन्तव्यम् । जगद्ब्रह्मणोः सूत्रकारेणोक्त मनन्यत्वमभिन्नत्वरूपं भ्रान्त्या जानतः जनस्य कृते समाधानार्थं तदधिकरणस्य प्रवृत्तत्वात् । तदधिकरणे समाधानार्थं प्रवृत्ते सूत्रे " अधिकं तु भेदनिर्देशात्" (ब्र.सू. २.१. २२) इत्यत्र जीवापेक्षया ब्रह्मणो भेदः स्वीकृतः, किन्तु स भेदः नान्योन्याभावरूपः किन्तु अन्यत्वरूपः । एतत्सूचनार्थमेव ' भेदव्यपदेशाच्चान्यः' (ब्र.सू. १.१.२२) इति सूत्रनिर्देशवद् अत्राऽपि “अधिकं तु भेदनिर्देशात् " ( ब्र.सू. २.१.२२ ) इति सूत्रितम् । अधिकपदेन जीवप्रकाशापेक्षया ब्रह्मप्रकाशस्य वैपुल्यं ज्ञायते 

अतः जीवब्रह्मणोः सम्पूर्णाभेदाभावादहितकरणहिताकरणादिदोषमादाय आक्षेपस्य नावकाशः । एतदेव विचार्य 'अश्मादिवच्च तदनुपपत्तिः" (ब्र.सू. २.१.२३), इति सूत्रं प्रवृतम् । जीवापेक्षया ब्रह्मप्रकाशस्य कियदाधिक्यमिति चेत्, मनसाऽपि तद् आलोचयितुं न शक्यते । यथा वज्रलोष्टयोः पार्थिवत्वेन साम्येऽपि स्वरूपपरिशीलने तु तत् साम्यमर्थरहितमेवेति स्वयं निर्णीयेत इति शाङ्करभाष्ये व्याख्यातम् । रामानुजभाष्ये तु यथा वा ब्रह्मण अश्मनां च तारतम्यं वर्णयितुमेव न शक्यते, तद्वद् जीवब्रह्मणोः एकजातीयत्वमपि न सम्भवति, तावन्महदन्तरं वर्तते इत्यभिप्रायः उक्तः । एतन्निर्णयस्तु विस्तरेण ब्रह्मणः जगन्निरूपितोपादानत्व विचारप्रकरणे क्रियते । उपादानोपादेययोः अभेदः लोकसिद्धः । तथा सति जीवब्रह्मणोरपि अभेदे सिद्धे तयोः भेदः कथमुच्यते ? इत्यस्य उत्तरमपि तत्रैव परिशील्यते । 

तोतापुरी, श्रीरामकृष्णपरमहंसश्च 

कस्मिंश्चिद् ग्रामे परमास्तिककुटुम्बः रामभक्त : कश्चित् क्लेशेन कालं नयन्नासीत् । कालक्रमेण वृत्तिकर्शितः सकुटुम्बस्तं ग्रामं परित्यज्य काल्कत्तानगरं ग्रामं प्राप । तत्र क्षेत्रे कालिकादेवालये पूजकवृत्ति स्तत्कुटुम्बान्तर्गतेन तरुणेन साधुना श्रीरामकृष्णेन गत्यन्तराभावात् कर्तव्या बभूव । स तु तरुणः जन्मनैव त्रिकरणशुद्धः परमसाधुः तां कालीं साक्षात् 

53 

जगन्मातृभावेन पूजयन्नासीत् । सापि देवी तदीयमार्जवं ज्ञात्वा प्रसन्ना तं तरुणं साधुं स्वपुत्रमिव मन्यमाना तस्य साधोर्मनसि या काचन जिज्ञासा उदेति चेत्, तत्सर्वं परिपूर्य तं सर्वज्ञकल्पं कुर्वन्ती काले तस्मै स्वदर्शनमपि दत्वा तं साधुं क्रमेण बहुधा पोषयामास । साऽपि तरुणः नानाविधानन्तरङ्गाननुभवान् प्राप्यात्यन्तं निर्वृत्तः । 

“यस्य सर्वे समारम्भाः कामसङ्कल्पवर्जिताः । 

ज्ञानाग्निदग्धकर्माणं तमाहुः पण्डितं बुधाः " ॥ (गी. ४.२१) इत्युक्तलक्षणं पाण्डित्यं निर्विद्य “बाल्येन तिष्ठासेत्" (बृह. उ. ३.५.१ ), इति वचनस्य निदर्शनं भूत्वा कालं प्रमोदेन नयन्नासीत् । 

कदाचित् तस्य साधोर्मनसि जिज्ञासा अभूत्, वेदान्ते सर्वं ब्रह्ममयमित्युद्घोषयन्ति किल, तत् कथमहं जानीयामिति । तथैव देवीं प्रार्थयामास । तत्क्षणे एव तस्य दृष्टिः परिवर्तिता । सर्व पुरतो विद्यमानं विलक्षणं चिन्मयमदृश्यत तेन । पूजागृहं पूजासाधनानि सर्वाण्यपि वस्तूनि चिन्मयान्यदृश्यन्त । यदा देवीं कालीमपश्यत्, तदा सापि चिन्मयी दृष्टा । तस्य निर्धारणार्थमासनादुत्थाय कालीं देवीमुपसृप्य परीक्षितुं प्रारब्धवान् । तदा सर्वं चिन्मयमपश्यत् । पुनः कुतूहलं कृत्वा, देव्याः पृष्ठभागे स्थिते कुड्ये एतावता कालेन दृश्यमानापि छाया तदा नासीत् । यतो अधुना देव्याः मूर्तिर्न शिलामयी, किन्तु शुद्धचैतन्यमयी अभूत् । कथं तस्या छाया भवेद् इत्यपि मनसि निधाय निवृत्तसर्वसंशयो बभूव । एवं यदा मन्दिरमपश्यत्तदा मन्दिरद्वारमाश्रित्य तिष्ठन्तं कञ्चन पुरुषमपि चिन्मयमपश्यत् । स च चोर आसीत् । चारोऽपि दिव्यो दृष्टः । देव्या अनुग्रहेण सर्वमप्येतादृशविचित्रचिन्मयेन रूपेण तेन दृष्टम् । इमं प्रसङ्ग कदाचन स्वभक्तेभ्यः श्रावयन्नासीत् श्रीरामकृष्णपरमहंसः । तत्रेदं श्रृण्वन् पुरतः स्थितः शिष्यः मास्टरमहाशयः जिज्ञासया प्रपच्छ “सर्वं चिन्मयमित्यस्यार्थ एव न ज्ञायते किल, किञ्चिद्विवरणं दीयताम्' इति । तस्यैवं परमहंस उत्तरमदात् - मधूच्छिष्टाख्यद्रव्येणैकं वृक्षं निर्मीयाच् चेत् कश्चन, तस्य वृक्षस्य शाखाः पत्राणि पुष्पाणि फलानि सर्वाण्यपि मधूच्छिष्टमयानि स्युः किल, तद्वच् चिन्मयं नामेति । पुनरप्यनिवृत्तसंशयः सः शिष्यः पृष्टवान् मधूच्छिष्टमयं तु ज्ञायते चिन्मयमिति तु न ज्ञायते किलेति । श्रीरामकृष्णपरमहंसस्तु किञ्चिदालोच्य “तथा वा ! स्वच्छस्फटिकतुल्यं स्वानुभवैकवेद्यं तत् । सर्व चिन्मयमित्यस्याप्ययमेवार्थः । एतदुपरि 

54 

मा पृच्छ" 

इति निष्कृष्टवचनेन तं भर्त्सयामास 

एवं सा देवी श्रीरामकृष्णपरमहंसमध्यात्मज्ञानेन वर्धयन्ती लालयन्ती पोषयन्ती च आसीत् । सोऽपि सर्वेषु विषयेषु ज्ञानमवाप्य तदनुगुणानन्तरङ्गाननुभवांश्चाप्य ज्ञातव्यमेतावदिति निश्चित्य, तामेव देवीं सदा चिन्तयन्नेवास्ते स्म । 

एतदनन्तरं देव्या भवतारिण्या एवं महती चिन्ता जाता, यदेतस्य मुग्धस्य बालस्य चिन्ता साकारतत्त्वे एव समागता किल, निराकारं तत्त्वं लेशतोऽपि न जानाति । येन विना मानवस्य आत्मनः पूर्णत्वं न सम्भवति, तद्विषये जिज्ञासैव नोदेति तस्य बालस्य, किमहं कुर्यामिति । 

अतः श्रीरामकृष्णपरमहंसः सद्योजातशिशुवद् यदा महाकालीमेव सर्वस्वममन्यत, तदा भारस्सर्वोऽपि तस्या एव भवेदेव । यथा कथञ्चित् स्वभक्तं परिपूर्णं कर्तुं भारस्सवोऽम्पि तस्योपर्येव पतति । अतस्सा देवी तदर्थं कालं निरीक्षमाणासीत् । 

एतत्समय एव अन्या काचिद् घटना तदानीमभूत् । पञ्जाबदेशीयः कश्चनाद्वैतमठस्य तोतापुरीनामको योगी तपश्चकारात्मसाक्षाकारार्थम् । पूर्वजन्मसुकृतवशादात्मसाक्षात्कारं स प्राप । स च निर्विकल्पकसमाधिमारूढः, तत्कक्षायां सर्वं स्वेन साधितं मन्यमानः किञ्चिदपि कर्तव्यं नावशिष्यत इत्यमन्यत । “ब्रह्म सत्यं जगन्मिथ्या जीवो ब्रह्मैव नापरः" इति वचनगहनतामजानानः स आत्मानं परिपूर्णममन्यत । वस्तुतः निराकारतत्त्वावलम्बिनापि साकारतत्त्वस्वीकारः आवश्यकः । तदैव जीवः पूर्णज्ञानी भवति । यद्यपि साकारं सर्वं मिथ्या मत्वा केवलं निर्गुणनिराकारात्मतत्त्वनिष्ठः सः, किन्तु दयामयः सत्यस्वरूपो भगवानेव साकारतत्त्वस्याज्ञानाद् अपरिपूर्णं तं परिपूर्णं कर्तुमैच्छत् । यद्यपि तत्त्वक्षेत्रदृष्ट्या श्रीरामकृष्णपरहंसः आरम्भकक्ष्याया मस्ति, मायापतिं ब्रह्मस्वरूपं न जानाति, तथापि देव्यां काल्यामेव सन्न्यस्तभारो निश्चिन्तो वर्तते । अतः तस्य सर्वविधं योगक्षेमं भवतारिणी काली देवी एव निर्वहति । अन्यः तोतापुरी तु मायावैभवमजानन् मायां तुच्छां मन्यमानः आत्मानं च सर्वोतीर्णं मन्यमानः, मायाप्रपञ्चे निस्पृहः, निर्भयं निर्गुणे प्रपञ्चातीते निराकारतत्त्वे सदा लीनो वर्तते । अतः उभौ अपि एकैकांशेनापूर्णौ । एतयोरुभयोः मेलनेन उभावपि परिपूर्णौ कर्तुं जगन्मूलभूतं वतत्त्वमैच्छत् । 

55 

अतः मूलभूतस्यात्मनो निराकारत्वेपि साकारत्वमपि तस्य सम्भवतीति ज्ञानमेव पूर्ण तत्वज्ञानमिति प्रदर्शयितुमेव तोतापुरी श्रीरामकृष्णयोः मेलनं कारितं दैवेन । तादृशदैवस्य प्रेरणयैव कदाचन तोतापुरेर्मनसि इयं भावना उदपद्यत– “त्यक्तसर्वसङ्गस्य मम स्थानमानादिबन्धः कथम्" इति । तदैव 

तदैव सः सर्वमपि परित्यज्य दिगम्बरो लगुडकमण्डलुमात्रधनः ग्रामैकरात्रं परिभ्रमन् दैवसङ्कल्पात् कल्कत्तानगरपरिसरमागात् । निवृत्तसर्वेषणमात्मानं मन्यमानस्य तस्य मनसि स्वयमेव एकैषणोदभूत् “कस्मैचित् सत्पात्रय स्वीया विद्या प्रदेया" इति । यतः तदानीमेव सिद्धा विद्या साधिष्ठा भवेदिति अध्यात्मक्षेत्ररहस्यम् । अतः स्वविद्याप्रदानाय पात्रभूतं समीचीनं पुरुषमन्विष्यन् कुत्र तादृश इति तत्र तत्र सञ्चरन् दक्षिणेश्वरमाजगाम । दक्षिणेश्वरे सोपानघट्टे नौकायानादवरुह्य सोपानद्वारा उपर्यागच्छन् पार्श्वे मण्डपे विश्रान्त्या उपविष्टं श्रीरामकृष्णपरमहंसमपश्यत् । श्रीरामकृष्णस्तु मध्याह्नपूजादिकं, आहारादिकं च सर्वं समाप्य विश्रान्त्यर्थं मण्डपे देवीं स्मरन्नुपविष्टः । तोतापुरी च तं पश्यन्नेव दैवानुग्रहबलात् तदीयोत्तमपात्रतां जानन्, स्वमनसि एतादृशः कः ? इति विस्मितस्सन् कस्त्वमिति रामकृष्णमपृच्छत् । स तु सहजेन विनयेनैव शान्तमनस्कस्सन् “अहमत्र पूजारी अस्मि" इति प्रत्यवदत् । तोतापुरी तु " हन्त एतादृशः पूजारी वा" इति विस्मितः सन् “अहमेकां विद्यां तुभ्यमुपदिदुक्षुरस्मि, किं स्वीकरोषि " इत्यपृच्छत् । स तु श्रीरामकृष्णः सहजबुद्धयैव " मम माता स्वीकुर्याच्चेत्, स्वीकरोमि " इति प्रत्यवदत् । तोतापुरी च " तर्हि मातरमापृच्छ्य" वद, अहमत्रैव निरीक्षमाणोऽस्मि इत्यवदत् । श्रीरामकृष्णः आगच्छन्नेव अङ्गीचकार मम माता" इत्याह । तच्छृण्वन्नतीव सन्तुष्टः तोतापुरी " तर्हि आगच्छ, समीचीनं प्रदेशं परिशीलयाम" इति तं सहैव नयन् उपदेशार्थं स्थानमन्विष्यन् कुत्रचित् स्थित्वा, “किमत्र लघुः उटजः निमार्तुं शक्यते" इत्यपृच्छत् । शक्यत इति श्रीरामकृष्णः प्रत्याह । " त्वया प्रथमं काषायः स्वीकर्तव्यो भवति किल" इति कथयत्येव तस्मिन्, रामकृष्णः त्वरयैव " तत्तु न शक्यम् मया इत्याह" । तोतापुरी तु " कुत एवं, मात्राप्यङ्गीकृतमित्युक्तं किल " इति आश्चर्यादपृच्छत् । तस्य प्रत्युत्तरतया " इयमन्या माता, सा मां सन्न्यासिनं द्रष्टुं न वाञ्छति । यद्यहं सन्न्यस्तो भवेयं, सा प्राणानेव परित्यजेत् " इति प्रत्याह । तोतापुरी विस्मितः किमिदमन्या मातेत्याश्चर्येण प्रपच्छ । सहजतया श्रीरामकृष्णः इयं मम जननी, मद्धस्ताद् उत्तरक्रियां वाञ्छति, अन्या माता तु काली देवी 

44 

56 

मम इति प्रत्युत्तरयामास । तोतापुरी " किमिदं मौढ्यम्, काळी देवी माता भवति वा ? इति मनसि उपहसन्नेव दैवेन प्रेरितस्सन् " तर्हि द्वित्रदिनानि तार्शनाद् दूरे स्थातुं शक्यते वा" ? इत्यपृच्छत । तावत्तु कर्तुं शक्यते । यतः सा एकस्मिन् कोणे स्थिता वृद्धा मम माता प्रतिदिनं मम दर्शनार्थं नागच्छति । अहमपि न तत्र गच्छामि । द्वित्रदिनपरिहारेण न काऽपि हानि, इति रामकृष्णः व्याजहार । तच्छ्रुत्वा तोतापुरी, तर्हि सर्व सज्जीक्रियतामित्यादिश्य, रामकृष्णद्वारा सर्व कारयामास । सर्वं सज्जीकृत्य यथासम्प्रदायं विरजाहोमादिकं सर्वं कारयित्वा काषायं च धारयित्वा तम् उटजे उपवेश्य त्वया काल्यादिरूपं न स्मर्तव्यं निराकारात्मतत्त्वमेव स्मर्तव्यम्, इति चादिशत् । तदा श्रीरामकृष्णः शतशः प्रयत्नं कृत्वापि कालीं विस्मर्तुं नाशकत् । तोतापुर्याः निर्भर्त्सनेन विषण्णः सन् अरोदीत् । तदानीं तोतापुरी पार्श्वभूमौ पतितमेकं स्फटिकशकलं (a piece of glass) गृहीत्वा श्रीरामकृष्णस्य भ्रूमध्ये मृदु तुदन् " एतत्स्थानमेव दृढं स्मर, नान्यत् किञ्चन" इति अवोचत् । तस्य दक्षिणश्रोत्रे महावाक्यान्युपदिश्य अन्ते सस्वरं प्रणवं श्रावयामास । तेन उत्तमरीत्या निष्पन्नेन अनाहतनादरूपप्रणवस्वरश्रवणेनाकष्टः 

श्रीरामकृष्णस्यात्मा निर्विकल्पकसमाधिमध्यारोहत् । 

उपर्युपर्यारुह्य 

तत्पश्यन् तोतापुरी अतिविस्मितः “एतत्स्थितिप्राप्त्यर्थं मया कियत्तपः कृतम्, कति वत्सराः नीताः, अयं तु निमेषमात्रेण कथमेवं समारूढः" इति आत्मनि प्रशंसन्, अस्तु कियत्कालमयमुपविशति पश्यामि इति मन्वानः उटजं बन्धयित्वा किञ्चित्पर्यटनं कृत्वा पुनः प्रत्यागत्य यदा श्रीरामकृष्णमपश्यत्, सः पूर्ववदेव निश्चलः उपविष्ट इति दृष्ट्वा बहुविस्मयाविष्टो बभूव । एवं कतिपयघण्टा निरीक्ष्यापि एनमचलमेवापश्यत् । पुनः पुनः अत्यन्तं विस्मितो बभूव । श्रीरामकृष्णस्तु दिनत्रयपर्यन्तं यावत् श्वासोच्छ्वासादिकं वर्जयित्वा निश्चलोऽभवत् । 

44 

इदं पश्यन्नेव तोतापुरी “ अहोऽयं शरीरमेव त्यजेद्वा" ? इति भीतो बभूव । तत्क्षणे पूर्ववदेव प्रणवस्वरं तस्य दक्षिणे कर्णे अनुस्यूततया किञ्चित्कालमुपादिशत् । एतन्नादश्रवणेन समाधौ स्थितः श्रीरामकृष्णस्यात्मा आकृष्टस्सन् अवारुरोह । किञ्चिदिव चक्षुरुन्मोल्य यदा बहिरपश्यत् तदा तोतापुर्यपि निर्वृत्तः, रक्षितोऽहमिति तुतोष । 

57 

एवं भवतारिण्याः अनुग्रहेण एकनिमेषे एव श्रीरामकृष्णः सम्पूर्णसिद्धिं प्राप्तोऽपि, निराकारे मग्नस्य तोतापुर्याः अवरोहणं तु न तावत्सुलभमभूत् । यतः सः तोतापुरी निर्विशेषवादे अत्यन्तं मग्नमनाः, पूर्ववासनायाः दृढतरत्वाद् ईषदप्यवरोहितुं न शक्नोति स्म । अतः उभयोः (रामकृष्णतोतापुर्यो :) योजनाय प्रयत्नं कृतवतः भगवतः अर्धप्रयत्नः सार्थको बभूव । रामकृष्णः पूर्णसिद्धो बभूव, तोतापुरी तु अर्धसिद्ध एवास्ति । शिष्टार्धभागपूरणाय तोतापुर्याः साकारे विश्वासोत्पादनार्थं बहुकष्टमनुभवितव्यमभूत् । तदर्थं तस्य समाधिस्थितिं नाशयितुं दैवेन तस्मै आमशङ्काव्याधिरुत्पादितः । तस्य शिक्षाप्राप्तिपर्यन्तं दैवं न तूष्णीं तिष्ठेद् इत्ययमंशोऽपि तेन ज्ञातुं न शक्यो बभूव । श्रीरामकृष्णपरमहंसस्तु देव्या वश आसीत् । अतः बुद्ध्यतीतकक्ष्यापि काचन वर्तते इत्यपि ज्ञातवानासीत् । कक्ष्याद्वयं भवतीत्यपि ज्ञातवानासीत् । उभयानुभवोऽपि तदा तदा प्राप्तः । द्वयमप्यविशेषेणैव पश्यन् दैवस्य चास्माच्चिन्तनातीतत्वं स्वरूपमनुभवन् सुखी आसीत् । 

तेतापुर्यास्तु निर्विशेषभावनैवोत्तमा निर्गुणं निराकारं तत्त्वमेव सत्यमन्यत् सर्वं मिथ्येति पूर्ववासना दृढतरा आसीत् । अत एव ब्रह्मणः सर्वातीतत्वं मनुष्यबुद्ध्यतीतत्वमपि न ज्ञातुं शक्यमभूत्तेन । वस्तुतस्तु ब्रह्मस्वरूपं यतः कल्पनातीतमत एव परस्परं विरूद्धधर्मा अपि ब्रह्मणि न विरुद्ध्यन्ते इत्यालोचयितुमशक्यमभूत्तेन । सर्वं भारं ब्रह्मणि निक्षिप्य यद् यत् प्राप्यते तत्सर्वं तदीयमेवेति निश्चय एवादर्शः, न त्वन्यतरपक्षमात्रे निष्ठा न्याय्या । ब्रह्मणः सर्वात्मकत्वाच् चिन्तनातीतत्वाच्च । मनुष्यस्य बुद्धिरेव सर्वत्र परस्परं विरोधं पश्यति । बुद्धेर्लक्षणं विरोधप्रदर्शनमेव । बुद्धेः सर्वातीतत्त्वं नाम कुत्रापि विरोधाप्रदर्शनमेव, तदा तस्य ज्ञानमिति नाम । तत्कक्ष्यायां सर्वत्र सममेकं चैतन्यं ज्ञायेत । अत एव माण्डूक्योपनिषदि 

"नान्तः प्रज्ञं 

बहिःप्रज्ञं 

न 

न 

प्रज्ञमदृष्टमव्यवहार्यमग्राह्यमलक्षणमचिन्त्यमव्यपदेश्यमैकात्म्यप्रत्ययसारं 

प्रज्ञं 

ना 

प्रपञ्चोपशमं शान्तं 

शिवमद्वैतं चतुर्थं मन्यन्ते स आत्मा स विज्ञेयः" इत्यादिषु ज्ञानस्य पराकाष्ठा 

। 

ऐकात्म्यप्रत्ययसारमित्यनेनोच्यते । किन्तु तावदुपरिकक्षापर्यन्तं गमनाय, सर्वमेकमिति ऐकात्म्यभावना आवश्यकी, न तु सर्वमिथ्यात्वभावना, तत्र भदबुद्धेः सत्वात् । 

58 

तोतापुर्यास्तु तादृश ऐकात्म्यभावनां विना जगन्मिथ्यात्वभावनावशात् स्वस्मिन्नेव सर्वोत्तमत्वभावनायाः सत्वात् तादृशीमुत्तमकक्ष्यां तमारोहयितुं प्रयतमानं दैवमस्य रोगमुत्पादितवान् । तादृशदैवदत्तव्याधिना पीडितः तोतापुरी बह्वक्लिष्यत् । पूर्ववत् समाधिसुखमपि तेन अनुभवितुमशक्यमभवत् । रामकृष्णपरमहंसोऽपि तन्मन्दिराधीशद्वारा तद्रोगचिकित्सार्थं बहुधा प्रायतत । आयुर्वेद - आलोपती - यूनानीचिकित्सेत्यादिभिः बहुधा चिकित्सितोऽपि गुणं तु लेशतोऽपि नाध्यगच्छत् । यतः तस्य बुद्धेः शिक्षार्थं स व्याधिः तस्मै दैवेन दत्तः, न तु तदीयकर्ममूलः । अतः नास्य प्रतीकारः येन केनाऽपि वैद्येन मनुष्येण वा कर्तुं शक्येत । एतदजानन् स तोतापुरी बहुवारं पूर्वमेतादृशप्रकरणे सः यत्करोति स्म, तदेव बहुधाधुनापि कर्तुं प्रायतत । अथापि फलं न लब्धम् । पूर्वमेतादृशप्रकरणे सः निर्विकल्पकसमाधिमारूढः तत्रैव बहुकालं तिष्ठन्, व्याधेः स्थानालाभादात्मनि लीनत्वात् कतिपयदिनानि शवसमाधौ स्थित्वा बहिरागच्छेत् । इदानीं तदपि तेन कृतं सर्वं व्यर्थमभूत् । उन्दुके अधोभागे अतिसारव्याधिना पीड्यमानस्यास्य मनः अधोमुखमेव अभवत् । समाधिप्रवेश एव तस्य दुःशकोऽभूत् । एवमनेन वैद्यैश्च बहुधा प्रयतितेऽपि सवं व्यर्थमभूत् । एकादशमासान् कथमपि क्षिप्तवान् । अन्ते एकस्मिन् दिने तस्यात्मन्येव जुगुप्सा बभूव । मिथ्याभूतमिदं शरीरम्, मिथ्याभूतो व्याधिः सर्वे मिलित्वा एतादृशं योगिनं मां प्रतारयन्ति । अद्य एतेभ्यः शिक्षां प्रदास्यामि इति निश्चितवान् । 

यतो हि मानवाः उपर्युपरिगमनदृष्ट्या जगति स्वीयं स्थानं कर्तुं वाञ्छन्ति, तपोबलाद् यावत् शक्यते उपर्युपरि गच्छन्ति च । कदाचन अहं सर्वातीतोऽस्मि इत्यपि भावना आगच्छेत् । तदा दैवमपि मौनमेव सहते । तेषामहङ्कारनाशं न कुर्यादेव । अतः समय अहङ्कारः उद्गच्छेदेव । अयमंशः श्रीतोतापुर्याः कथया ज्ञातुं शक्यते 



कदाचन तोतापुरी स्वस्योटजस्य पुरतः अग्निज्वालां (धुनीम् ) प्रतिष्ठाप्य तत्समीपे स्वयमुपविश्य श्रीरामकृष्णेन सह किञ्चिद् वार्तालापं कुर्वन् आसीत् । तत्समये कश्चन कर्मकरः बीडिनामकं तमालपत्रगर्भितं द्रव्यमग्निना संयोज्य तज्जन्यधूम्रपानाय यदा ज्वलत्काष्ठं हस्तेन गृहीतवान्, तद्दृष्ट्वा अतीव कुपितः तोतापुरी कोपेन तं ताडयितुं स्वीयं लगुडमुत्थापितवान् । समीपस्थः श्रीरामकृष्णः तद्दृष्ट्वा " अहो परब्रह्मणः क्रोधोऽप्यस्ति " 

59 

इति उच्चैः कृत्वा हसितुं प्रारब्धवान् । तच्छ्रुत्वा तोतापुरी तत्त्वं गृह्णन्, इतः परं केनापि कारणेन कोपं न करिष्यामीति शपथं कृतवान् । 

अत्र विद्यमानं रहस्यं सर्वैरवधेयम् - कोपः कथमागच्छति मनुष्यस्य । ब्रह्मानुभवस्तु सर्वभूताना मैकात्म्यरूपः । तदवस्थायाम् “अयं" "परः" इति विभागस्यैवाभावात् क्रोधः कस्योपरि आगच्छेत्, जगतः सर्वस्यापि स्वस्मिन्नेव सन्त्वात् परस्यैवाभावे कस्योपरि क्रोधः स्यात् । एतत्तत्त्वं तेन रामकृष्णपरम हंसेन बहुदूरपर्यन्तं ज्ञातम् । तोतापुर्यापि कथञ्चित् किञ्चिज् ज्ञातं स्यात् । अथापि " ब्रह्म सत्यं जगन्मिथ्या" इत्यादि भेदानुभवस्यैव पराकाष्ठाया मासीद् अतः कोपादिकमाच्छेदेव । स्वस्मादन्यन्न पश्यतः शुद्धब्रह्मणस्तु कोपप्रसक्तेरेवाभावे कस्योपरि क्रोधः । एतज्जानन्नेव श्रीरामकृष्णपरमहंसः तस्य परिहासं कृतवान् । सोऽपि सूक्ष्ममतिः तत्क्षण एव कोपत्यागप्रतिज्ञां कृतवान् । सम्पूर्णतया भेदवासनाया अनष्टत्वात् कोपस्यापि सम्पूर्णतया अजितत्वात् तदीय प्रयत्नः फलेग्रहिर्नाभूत् । 

कदाचन स्वदेहमनइन्द्रियादिसम्बन्धप्रयुक्तान् सर्वान् कोपतापादिदोषान् रोगांश्च ज्ञात्वा सवं दीर्घमालोच्य तेषु देहादिष्वभिमानः लेशतोऽपि स्याच्चेदिदमनिवार्यमेव । तादृशाभिमानविषयस्यास्य शरीरस्य त्यागे सर्वमपि दुःखं निराधारं स्वयमेव गच्छेत् । अत " इदं शरीरमद्यैव त्यक्ष्यामि गङ्गायाः अतीव गर्तस्थले नदीमध्ये" इति शरीरं विसर्जयितुं निश्चितमतिः सन् निश्शब्दे अर्धरात्रिसमये इतरैरज्ञातः गङ्गातीरमाजगाम । गङ्गानदीमध्ये नौकाः यत्र गच्छन्ति तत्र बहुगर्तः आसीत् । " तस्मिन् गर्ते पतित्वा शरीरमद्य त्यजामि । अनन्तरमेतत् कथं मां बाधते, पश्यामि " इति निश्चित्य गङ्गायामेवातरत् । उपर्युपरि मध्यभागं यदागच्छत्, गर्तस्तु न लब्धः । गर्तमन्विष्यन्नेव परतीरमेव प्राप । आश्चर्यमग्नो भूत्वा परावृत्य स्थित्वा यदा पश्यति, तदा दक्षिणेश्वरमपश्यत् । देवालयादिकं छायावददृश्यत । किमेतादृशगहनो जातोऽयं विषयः । कथं गर्तान् मयागतम् । अकस्मान् मध्ये दारुखण्डः पतितः स्याद्वा । पुनरधुना मार्गान्तरेण गच्छन्, तत्र मग्नो भवेयमिति भावयन् मार्गान्तरेणागन्तुं प्रायतत । परन्तु पूर्ववदेव सोपानमवाप । तत्र गत्वा पुनः चिन्ताक्रान्तः “किमिदमाश्चर्यम् ? यत्र नौकाः गच्छन्ति तत्र जङ्घापरिमाणमेव जलं कथं भवेत् ? द्विवारमपि एवमभूत् किल इति चिन्तामग्नस्य आकाशं पश्यतः तदीयां स्थितिं दृष्ट्वा सत्यरुपी भगवान् एतदुपरि अयं न परीक्षणीयः इति स्वमायास्वरूपं तस्मै प्रकटयामासेति ऊह्यते । 

60 

एतेन तस्य सर्वोऽपि भारः क्षिप्तो बभूव । व्याधिरपि क्षापितः । एतादृशज्ञाना भावाद् एतादृशी दुःस्थितिर्जातेति चिन्तया सोपानम अधिरुह्य स्वीयमुटजमागत्य, एतावता कालेन यत्कृतं तत्सर्वं परमाद्भुतमयमपश्यत् । तादृशाद्भुतानन्देन तस्य निद्रापि नागच्छत् । उटजद्वारे उपविष्टः एतत् सर्वं पुनः पुनः चिन्तयन्नासीत् । तदैव उषःकालोऽपि समागतः । तोतापुर्याः योगक्षेमं प्रष्टुं श्रीरामकृष्णपरम हंसः तस्योटजमागच्छत् । अपूर्वतया उटजद्वारे उपविष्टं तं दूरादेव पश्यन् समीपमुपासर्पत् । " किमिदमपूर्वतया एवमुपविष्टः " इति तं तोतापुरी मपृच्छत् । सोपि आगच्छ, आगच्छ, अस्ति महान् विशेष इति स्वीयमनुभवं सर्वं वर्णयन् भवतो वाद इदानीमङ्गीकृतः । एतदर्थमेव भवन्मात्रा महाकाल्या अत्र एकादशमासान् यावत् स्थापितोऽहम् । माया मिथ्येति भावनाऽऽसीत् । तदानीं मायास्वरूपमपि सर्वमवगतम् । इतः परमत्र स्थातुं कारणं नास्ति । यथापूर्वं निर्भरः गच्छामि, अनुमतिर्दीयताम्, इत्यवदत् । रामकृष्णपरमहंसस्तु 'अहं कः ? भवतोऽनुमतिदानाय, अधुना तु मातरं भवानङ्गीकरोति । अतः तदीयानुमतिं प्राप्य तदीयप्रसादमपि स्वीकृत्य निर्गम्यताम्, इत्यवदत् । सोऽपि तोतापुरी तदङ्गीकृत्य मन्दिरकपाटोद्घाटनाय समयं निरीक्षमाणः कपाटोद्घाटनानन्तरं रामकृष्णेन साकं देवीं नमन् मनसि अनुमतिं प्रार्थितवान् । अनुमतिश्च लब्धा उभाभ्यामपि । अनन्तरं देवीप्रसादं स्वीकृत्य दक्षिणेश्वरात् सः प्रतस्थे । तदनन्तरं स किमासीदिति न ज्ञायते । 

इयं घटना सर्वापि एकत्रैव न दृश्यते । तदीयचरिते तत्र तत्र लब्धान् विषयान् सङ्गृह्य, तदनुगुणविज्ञानानि योजयित्वा इदं सङ्ग्रहेण लिखितम् । एतदध्ययनेन ब्रह्म सविशेषं निर्विशेषं वा ? सगुणं निर्गुणं वा ? साकारं निराकारं वा ? इत्यादिचर्चानां सर्वासामपि उत्तरं लब्धुं शक्यम् । सङ्ग्रहतः कथ्यते चेत् 

'सत्त्वानीव विरुद्धजातिजनुषा सिद्धानि सिद्धाश्रमे वैरं यत्र मिथस्त्यजन्ति विधयः सर्वैः निषेधैः सह । तद् रङ्गेशयमङ्गसङ्गिकमलालक्ष्येश्वरप्रक्रियं 

शान्तावद्यमनन्तमङ्गलगुणं बह्म प्रपद्येमहि । ( शतदूषणी) इति श्लोके सञ्जग्राह तत्त्वरहस्यं श्रीमद्वेङ्कटनाथाचार्यः । एतदुपरि सर्वत्र पूर्ववासनैव कारणमिति विषये "ये यथा मां प्रपद्यन्ते तान् तथैव भजाम्यहम् " (गी. १४.११ ) इति त्रिकालसत्यं गीतावचनं स्मर्तव्यम् ॥ 

—61 

? 

### भेदाभेदविमर्शः 

एतत्ग्रन्थलेखनस्य परमोद्देश्यं किम् ? वेदान्तशास्त्रमूलग्रन्थ एक एव । अथापि बहुविध व्याख्यानानि विलक्षणतया कथं जातानि ? तत्र कारणं च किम् ? कश्च परिहारः मूलभूतसमस्या च का ? इति एतादृशांशा गाम्भीर्येण चिन्तनीयाः । अध्यात्मशास्त्रसम्बन्धिश्रुतीनां विप्रतिपत्त्या तदर्थ विचारे मतिभेदात् परस्परं कलहः अवर्जनीयः संवृत्तः । अतः व्याख्यानभेदोऽपि अनिवार्यो बभूव । यतो हि तत्तन्मतपण्डितास्तु स्वस्वाचार्यमानसंरक्षण दृष्ट्या प्रायः स्वप्रतिष्ठार्थमेव यतमानाः वर्तन्त इति प्रत्यक्षो विषयः । एवं सति एतेषामैकरस्यं कथं कर्तुं शक्यमिति महती समस्या समजनि । 

निर्विशेषाद्वैतिनः- उपनिषद्वाक्यानि प्राधान्येन अद्वैततत्त्वमेव वदन्ति इति शब्दस्वारस्यादवगम्यते । अत्यन्तप्रधानभूतायां सद्विद्यायाम् " एकमेव अद्वितीयम्" (छा.उ. ६. २), इति कारणभूतस्य वस्तुनः “एकम्", "एव", "अद्वितीयम्" इति पदत्रयेण सम्पूर्णो निराक्रियते । अतः भेदप्रतिपादकवाक्यानि स्वार्थे न प्रामाणानि, लोकानुभवाविरुद्धार्थीनुवादकत्वादिति अभेदवादिनामाशयः । 

भेदः 

आहत्य एतादृशस्थले विधिवाक्यापेक्षया निषेधस्यैव प्राधान्यं लोकानुभवसिद्धम् । एको महान् नीलो घटः इत्यत्र चत्वारि पदानि प्रत्येकं स्वार्थं बोधयन्त्येव । सः नासीदिति निषेधे एकेन नञ सर्वनिषेधस्य अनुभवसिद्धत्वाद् विध्यपेक्षया निषेधस्यैव प्राधान्यं लोकानुभवसिद्धम् । निषेधस्य नियमेन प्रतियोगिसापेक्षत्वात् प्रतियोगिसमर्पक वाक्यस्य बहुदीर्घत्वेऽपि एकेन नञा तत्सर्वं निरस्यते इति सर्वानुभवसिद्धम् । सः निषेधोऽपि यदा लोकानुभवसिद्धः न इत्यनेन सर्वनिषेध इत्यत्र सर्वमवगम्यते इत्यत्र किं प्रमाणम् । पदानां तु लौकिकार्थमात्रबोधनपरत्वात्, न तेषां परमं प्रामाण्यम् । भेदपरवाक्यानि तु लोकसिद्धमर्थमनुवदन्ति । अतः स्वार्थे न प्रमाणानीति वदन्ति । 



भेदवादिनस्तु – यद्यपि भेदः लोकानुभवसिद्धः, स पुनः निषिध्यते चेन् निषिध्यताम् । परलोकविषये तु – ‘तद्विष्णोः परमं पदं सदा पश्यन्ति सूरयः " ( विष्णुसू.५), इत्यादिवाक्ये पश्यन्तीति सकर्मकधातुः वर्तते । तेन दर्शनकर्तृदर्शनकर्मदर्शनानीति त्रयमावश्यकम् । पश्यन्ति सूरयः इति बहुवचनेन बहूनुक्त्वा सदा इति सार्वकालिकदर्शनस्यापि प्रतिपादनेन एतेषां स्वार्थे प्रामाण्यमावश्यकम् । अतः लोकप्रसिद्धभेदापेक्षया अन्यादृशभेदोऽप्यस्तीति 

62 

अङ्गी कार्यमेव । तर्हि अभेदवाक्यानां का गतिः इति चेत् सम्पन्नो व्रीहिः, पुरोहितोऽयं राजा संवृत्तः इत्यादिषु वाक्येषु सादृश्यादिपरतया ऐक्यनिर्वाहस्य सर्वैरङ्गी कृतत्वादभेदवाक्यानामपि तथैव निर्वाहसम्प्रपन्नत्वे कथमन्यतरत्यागः । 

अभेदवादिनः- सम्पन्नो व्रीहिरित्यत्र व्रीहीणामेकत्वस्य प्रत्यक्षसिद्धत्वादपोहितुं न शक्यम् । अतः जातिदृष्ट्या व्रीहीणामेकत्वं लौकिकम् । एवं पुरोहितोऽयं राजा संवृत्तः इत्यपि प्रयोगः पुरोहितस्य राजवत् सम्पदाधिक्ये लोकसिद्धः । एवमुभयोः प्रत्यक्षसिद्धत्वेन तादृशप्रयोगाणामन्यथानयनमनिवार्यम् । श्रुतयस्तु लोकातीतार्थमेवबोधयितुं प्रवृत्ताः, तत्र एवमौपचारिकादिनिर्वाह : केन प्रमाणेन कर्तव्यः ? 

भेदस्याप्यलौकिकत्वात् सूरयः इत्यादीनां 

भेदवादिनः तेषामौपचारिकत्वे किं प्रमाणम् ? 

— 

इत्यादीनां बहुवचनान्ततया 

अभेदवादिनां समाधानम् 

पश्यन्तीत्यत्र दर्शनस्य श्रवणात् त्रिपुट्या आवश्यकत्वेन कर्ता, कर्म, करणमिति त्रयमनिवार्य, फलतो भेदः अनिवार्यः । यावत् पर्यन्तं त्रिपुटी वर्तते तावत्पर्यन्तं भेदः अनिवार्यश्चेदपि " यत्र तु द्वैतमिव भवति तदितर इतरं पश्यति, यत्र तु सर्वमात्मैवाभूत् तत् केन कं पश्येत् केन कं विजानीयाद्" (बृह. उ. २.४.१४ ) इति त्रिपुटी यत्र निषिध्यते तत्र अभेदस्यावश्यकत्वाद् अद्वैतमेवान्तिमं तत्त्वं स्वीकर्तव्यम् । अतः दिव्येष्वपि अनुभवेषु त्रिपुट्याः वर्तमानत्वात् तारतम्यमनिवार्यम् । किन्तु यत्र तारतम्यं वर्तते, तस्य समाप्तिः कुत्रचिद् भेदवादिभिरपि वक्तव्यैव । अन्तिमावस्थापर्यन्तं कुत्रापि भेदसमाप्तिः नास्ति चेत्, कदापि भेदः नापगच्छेच् चेद् भवताम् परमपुरुषार्थः दुर्निरूपो जातः । यावत् पर्यन्तं लोकपदम्, पश्यन्ति पदं वा वर्तते तत्र भेदसत्वेऽपि " यत्र तु सर्वमात्मैवाभूत् तत् केन कं पश्येत् केन कं विजानीयात्" इत्यादिश्रुत्युक्तसर्वभेदशून्यशुद्धचैतन्यस्वरूपे सर्वभेद निषेधोऽनिवार्यः । अतश्च अद्वैतमेव अन्तिमं तत्त्वम् । नो चेत् तारतम्यावधिरेव न स्यात् । तारतम्यमेव पुरुषार्थश्चेत् "स ह्यविशुद्धिक्षयातिशययुक्तः इति 

इति साङ्ख्यन्यायस्य अनिवार्यताप्रसङ्गः । तस्योत्तरं भेदवादिभिः किं वक्तुं शक्यम् । 

भेदवादिनामुत्तरम्- साङ्ख्यमते कैवल्यस्याङ्गीकारात् सर्वेषामात्मनां शुद्धौ परस्परं दर्शनाद्यभावादेतादृशी समस्या नास्त्येव । सर्वसङ्गान् निवृत्तः पुष्करपलाश वन्निर्लिप्तः आत्मा 

63 

तथैव तिष्ठतीति अङ्गीकार्यम् । त्रिपुटीलयः समग्रतया अङ्गीक्रियते चेन् न काप्यपुरुषार्थशङ्केति । 

अभेदवादी- एवं तर्हि माण्डूक्योपनिषदि " नान्तः प्रज्ञं न बहिः प्रज्ञ....... ऐकात्म्यप्रत्ययसारं शान्तं शिवमद्वैतम् " माण्डु. उ. ७) इत्यादिश्रुत्या अद्वैततत्त्वस्य प्रतिपादनात् सर्वद्वैतनिषेधस्य प्रामाणिकत्वाद् द्वैतं तु अप्रामाणिकमेव । 

— 

सविशेषाद्वैतवादिनस्तु मुक्तौ तारतम्यादीनां सर्वथा अनङ्गीकारादैक्यं नाम ब्रह्मभावापत्तिरेवेति उपपद्यते । तत्र च अयमात्मा सर्वानुभूः" (बृह. उ. २।५।१९), इति सर्वविधानुभवानामात्मस्वरूपरूपत्वात् तस्य चात्मनः अनन्तत्वादेतदुपरि विचारादीनां नावकाशः । एतद्दृष्ट्यैव माण्डूक्योपनिषदि " ऐकात्म्यप्रत्ययसारम्" इति प्रवृत्तम् । अत एव पश्यन्ति इत्यादीनां सम्पूर्ण त्रिपुटीलयाभावादनुभवः तारतम्यापन्न एव । " कालं स पचते तत्र न कालस्तत्र वै प्रभुः" इत्युक्तत्वात् सदा इति कालनिर्देश : औपचारिक एव । 

वस्तुतस्तु अस्योत्तरमेव दातुं प्रवृत्ताः श्रीमद्रामानुजाचार्याः" भेदो वा अभेदो वा द्व्यात्मकता वा कोऽयमर्थः समर्थितः " ? इति प्रश्नमुत्थाप्य " सर्वस्यापि वेदवेद्यत्वात् सर्वं समर्थितम्" इति वदन्ति । इदानीन्तनपण्डितलोकदृष्ट्या रामानुजाचार्याः शुद्ध भेदवादिन एव इति तदीयैः परकीयैरपि निर्णीतं वर्तते । अतः अस्योत्तरं चिन्तनीयम् 

— 

एकमाम्रबीजमङ्कुर-काण्ड-शाखा - पत्र - पुष्प - फलादिभेदेन विवृध्य महानाम्रवृक्षो भवति । तत्तादृशस्थले " आम्रे भेदो वा अभेदो वा" इति पृच्छ्यते चेदत्तरं किम् ? बीजेऽभेदः शाखादौ भेद इति तत्तदवस्थाभेदेन भेदः अभेदश्च सङ्गच्छते इत्येव वक्तव्यम् । यद्यपि ब्रह्मविषये 

— 

" एकत्वे सति नानात्वं नानात्वे सति चैकता । 

अचिन्त्यं ब्रह्मणो रूपं कस्तद्वेदितुमर्हति ॥ इत्युक्तं वेदार्थसङ्ग्रहे एककालावच्छेदेनैव एतादृशे एकत्वनानात्व ब्रह्मणः वर्ण्यते । अत एव ब्रह्मणो रूपमचिन्त्यमित्यपि आश्चर्यं प्रकटितम् । एवं सति पूर्वकालावच्छेदेनैक्यम्, अनन्तरकालावच्छेदेन नानात्वं च दृश्यते । अतः कथमयं दृष्टान्तः प्रकृते युज्यते इति शङ्का स्यादेव । परन्तु बीजमेव वृक्षरूपेणापि परिणतं हि वर्तते । किञ्च आम्रत्वरूपैक्यं वृक्षे सर्वत्र वर्तत एव । अतः एकत्वनानात्वादिकं परस्परविरुद्धमपि एककाला वच्छेदेनापि दृश्यत 

64 

एव 

। एकेन मृत्पिण्डेन जातेषु घटशरावमणिकादिषु मृत्त्वमनुवृत्तमेव । उपादानोपादेयस्थले एकत्वनानात्वयोर्विरोधो नास्ति । 

अतः 

अत एव शाङ्करभाष्येऽपि " यथा च कारणं ब्रह्म त्रिषु कालेषु सत्त्वं न व्यभिचरति, तथैव कार्यमपि जगत् त्रिषु कालेषु सत्त्वं न व्यभिचरति । एकञ्च पुनः सत्त्वमतोऽप्यनन्यत्वं कारणात् कार्यस्य" (ब्र.सू. २.१.१७) इत्यादयः पङ्क्तयोऽपि पूर्वोक्तार्थे अनुसन्धेयाः । 

44 

एतद्विषये नाधिकं किञ्चिद् वक्तव्यम् । श्रीशङ्कराचार्यस्य जगन्मिथ्यात्ववादो न सम्मतः" इति गतशतकादिभागे स्थितः महामहोपाध्यायः श्रीरामसुब्रह्मण्यशास्त्रिनामकः अनुभाष्यगाम्भीर्यम्" इति नामके स्वीयग्रन्थे श्रीशङ्कराचार्योऽपि न निर्विशेषवादीति सप्रमाणं न्यरूपयत् । सारतो वक्तव्यं चेदन्यपदार्थ भिन्नपदार्थयोः हार्दं भावं यावत् पर्यन्तं कश्चिन्न जानाति, तावत् पर्यन्तं शब्दः वर्धेतैव । सर्वं जानन्तोऽपि श्रीशङ्कराचार्याः केवलं बौद्धानां सन्तृप्त्यर्थमेव बहून् विषयानाच्छादयन्तीति ज्ञायते । 

अत्र तावत् ‘“हृदा मनीषा मनसाभिक्लृप्तः य एनं विदुस्तेऽमृता भवन्ति" (कठ. २. ५.१०), इत्ययं मन्त्रः प्रथमं स्मरणीयः ॥ 

### जगत्सत्यत्वमिथ्यात्वविचारः 

पण्डितानां विवादस्य परमकारणभूतेषु विषयेषु जगत्सत्यत्वमथ्यात्वविचार एकः । "ब्रह्मसत्यं जगन्मिथ्या" (विवेकचूडामणिः) इति जगतो मिथ्यात्वं शङ्कराचार्यैरेवोद्घोषितम् ' अद्याऽपि तदनुसारिणः मन्त्रवदिदं पठन्ति । आस्तिकेषु एते शङ्कराचार्या एव जगन्मिथ्यात्ववादिनः, नान्यः कश्चित् । तस्य मूलं माण्डूक्योपनिषदमवलम्ब्य गौडपादाचार्यैः लिखिताः कारिकाः । तासामपि मूलं माध्यमिककारिका इति श्रीशिवरामकारन्ते अपूर्वपश्चिमाख्ये ग्रन्थे उल्लिखितं वर्तते । तथा च निर्विशेषब्रह्म वादिभिः सर्वं मिथ्येति वादे स्वीकृते, सविशेषं ब्रह्ममिथ्या, वेदोऽपि मिथ्या, ब्रह्मणः अवताराः रामकृष्णादयः मिथ्या, गीतोपदेशः मिथ्या, मन्वादिस्मृतयोऽपि मिथ्या भवेयुः । तदा किमवशिष्टं वैदिकसंस्कृतौ । 

वैदिकसंस्कृतिस्तु ब्रह्मणः स्वरूपरूपगुणविभूत्यवलम्बनेन जीवानामुत्तमां स्थितिं प्रदर्शयति । एतादृशवैदिकसंस्कृतौ मिथ्यात्व वादप्रदर्शनं शङ्कराचार्यैः केवलं बौद्धानां सन्तृप्यर्थमिति ज्ञायते 

65 

, 

। किं बहुना जीवस्यापि जगदन्तर्गतत्वात् "जीवो ब्रह्मैव नापरः" इत्यस्यार्थः जीवस्य मिथ्यात्वे तदभिन्नस्य ब्रह्मणोऽपि मिथ्यात्वमनिवार्यम् । अन्ततः भिक्षुपादप्रसरणन्यायेन शून्यवादापत्तिः स्यात् । तत्रापीष्टापत्तौ प्रच्छन्नबौद्ध वादापेक्षया प्रत्यक्षबौद्धमतमेव स्यात् । न वयं प्रच्छन्नबौद्धाः, बौद्धा एव प्रच्छन्नवैदिकाः इत्युच्यते चेदुभयोः अविशेष एव स्यात् । अतः मिथ्यात्वं न रज्जुसर्पवत्, किन्तु ब्रह्मणि विद्यमानसर्वदेशसर्वकाल वृत्तित्वरूपसत्यत्वापेक्षया भिन्नत्वरूपम्, अतः मिथ्यात्वं तरतमभावापन्नं स्वीकर्तव्यम् । तथा सत्येव " प्राणा वै सत्यं तेषामेष सत्यम्" (बृह. उ. ) इति श्रुतिः सङ्गच्छेत । यथा प्राणरूपजीवापेक्षया ब्रह्मणः सत्यतमत्वस्वीकारेण, सत्यत्वे तारतम्यम्, स्वीकृतं तद्वदेव मिथ्यात्वतारतम्येऽपि प्रमाणं भवति । " यस्मिन् देशे यस्मिन् काले यस्य सद्भावः प्रतिपन्नः, तस्मिन्नेव देशे तस्मिन्नेव काले तस्याभावः येनरूपेण प्रतिपन्नश्चेत् तत्र विरोधाद् बलवतो बाधकत्वं बाधितस्य च निवृत्तिः" इति श्रीभाष्यम् । यथा शुक्तौ रजतभ्रमे यदा "नेदं रजतं किन्तु शुक्तिः” इति यथार्थज्ञानं भवति, तदा यस्मिन् देशे यस्मिन् काले मया शुक्तौ रजतं ज्ञातम्, तस्मिन् देशे तस्मिन् काले तद्रजतं नासीदिति बाधकज्ञानं भवति । तेन बाध्यरजतज्ञानस्य निवृत्तिः भवति । तन्निवृत्त्या तद्विषयकरजतस्य बाध्यत्वं, निवृत्तिश्च सिध्यति । यस्य निवृत्तिः भवति तस्यैव मिथ्यात्वम् । जगति अनुभूतानां पदार्थानां ज्ञानानन्तरं नाशेऽपि तस्मिन् काले तस्मिन् देशे मया पूर्वं ते नानुभूताः इति बाधकज्ञानं न भवति । अतः तस्य पूर्वकालिकज्ञानस्य कदापि बाधो न भवति । बाधाभावात् तस्य मिथ्यात्वमपि न सम्भवति । अनुवर्तमानत्वं सत्यत्वं, व्यावर्तमानत्वं मिथ्यात्वमिति निर्विशेषाद्वैतिनां लक्षणं तु न लोकसम्मतम् । अनुवर्तमानस्य सत्यत्वस्वीकारे ऽपि व्यावर्तमानत्वं मिथ्यात्वं तु न वक्तुं शक्यते किन्तु अनित्यत्वं देशपरिच्छिन्नत्वं वा वक्तुं शक्यते । अनित्यत्वं तु न मिथ्यात्वरूपं किन्तु तत्तद्देशकालमात्र वृत्तित्वम् । अत्र शब्दाडम्बरपरिष्कारमन्तरा केवलप्रमेयदृष्ट्या चिन्तनीयम् । 

"दर्शनेन वस्तुसृष्टिः दर्शनाभावेन तन्नाशः " इति न वैदिकमतं किन्तु विज्ञानवादिनां मतम् । अत एव ‘“वैधर्म्याच्च न स्वप्नादिवत् " ( ब्र.सू. २.२.२८) इति सूत्रीयशाङ्करभाष्ये ‘“न स्वप्नादिप्रत्ययवज् जाग्रत्प्रत्ययाः भवितुमर्हन्ति । कस्मात् ? वैधर्म्यात् । वैधर्म्यं हि भवति स्वप्नजागरितयोः । किं पुनर्वैधर्म्य ? बाधाबाधाविति ब्रूमः । बाध्यते हि स्वप्नो 

66 

पलब्धं वस्तु, प्रतिबुद्धस्य - मयोपलब्धो महाजन समागम मिथ्या इति । न ह्यस्ति मम महाजनसमागमो निद्राग्लानं तु मे मनो बभूव तेनैषा भ्रान्तिरुद्बभूवेति । एवं मायादिष्वपि भवति यथायथं बाधः । नैवं जाग रितोपलब्धं वस्तुस्तभ्भादिकं कस्याचिन्दप्यवस्थायां बाध्यते' इति स्वाप्नप्रत्ययजाग्रत्प्रत्यययोः समानत्वं नास्तीति कथनाद् दृष्टिसृष्टिवादो न वैदिक इति ज्ञायते । एवं च जगन्मिथ्यात्ववादः जगदनित्यत्ववादे एव पर्यवस्यतीति मन्तव्यम् । ब्रह्मसदृशसत्यत्वाभावा देव जगतो मिथ्यात्वं वैदिकसम्मतम् । ब्रह्मणीव निरुपाधिकसत्तायोगाभावादेव जगतः असत्यत्वं श्रीभाष्ये जन्माद्यधिकरणे उक्तम्, तच्च न मिथ्यात्वरूपम्, किन्तु अनित्यत्वरूपमिति अन्यत्र विस्तरेण प्रतिपादितम् । एवं सत्यत्वमिथ्यात्वयोः तारतम्यस्वीकारे शङ्कररामानुजाचार्ययोः मिथोऽत्यन्तं विरुद्धः सत्यत्वमिथ्यात्ववादः असमाधेय इति पण्डितानां विचारोऽपि समाहितो भवति ॥ 

## मतत्रयसमन्वयः 

श्रीशङ्कर-रामानुज-आनन्दतीर्थानां त्रयाणां मतपरिशीलनेनैव इतरब्रह्मसूत्रभाष्यकारमतानि विदित प्रायाणि भवेयुः । यतः भेदः, अभेदः, भेदाभेदौ इति पक्षत्रयापेक्षया चतुर्थः पक्षो न कश्चन भवितुमर्हति । एतद्दृष्ट्या श्रीआनन्दतीर्थीयं मतं शुद्धभेदवादि 1 श्रीशङ्करचार्यमतमभेदवादि । रामानुजमतमिदानीन्तन पण्डितैः भेदवादित्वेनैव यद्यपि परिगणितं, परन्तु अभेदश्रुतीनामपि प्रधान्याङ्गीकाराद् रामानुजो न केवलं भेदवादी । अयं भेदाभेदसमन्वयवादीत्येव प्रतिभाति । अत एव वेदार्थसङ्ग्रहे " भेदो वा अभेदो वा द्वयात्मकता वा वेदान्तवेद्यः कोऽयमर्थः समर्थितः" इति प्रश्नं स्वयमुत्थाप्यापि "सर्वस्यापि वेदवेद्यत्वात् सर्वं समर्थितम्" इति वदति । अत आचार्यस्य तस्य केवलभेदवादित्वं निर्णेतुं न शक्यते एव । तर्हि अभेदस्यापि प्रामाण्याङ्गीकारे भेदाभेदवादी इत्यपि वक्तव्यं भवेदाधुनिक पण्डितसंस्कारदृष्ट्या । प्रत्युत समन्वयाधिकरणे, भेदाभेदवादस्य बहुविस्तरेण अनेन दूषितत्वादयं न भेदाभेदवादी इत्यवश्यमङ्गीकर्तव्यम् । तर्हि कः पक्षः तस्येति प्रश्ने तस्योत्तरं वासनाग्रस्तैः पण्डितैः ग्रहीतुमशक्यत्वात् क्लेशोऽनिवार्यः । यतः इदानीन्तनपण्डितानां मनसि, रामानुजस्य भेदवाद इति चेत्, नैय्यायिकमतमिव आनन्दतीर्थमतमिव वा भवेद् रामानुजमतमपि । यतः नैय्यायिकास्तु सर्वत्र सम्पूर्णभेदमङ्गीकुर्वन्ति । वेदान्तिषु 

67 

आनन्दतीर्थीया अपि यावद्द्रव्यभाविगुणानां गुणिनश्च अत्यन्तमभेदः अयावद्द्रव्यभाविगुणानां गुणिनश्च भेदाभेदौ अन्यत्र घटपटादिषु तु भेद एवेति स्वीकुर्वन्ति । इतरे सर्वेऽपि कुत्रचिद् भेदं, कत्रचिदभेदं कुत्रचिद्भेदाभेद इति विलक्षणतया वादं कुर्वन्ति । यथा अद्वैतीति प्रसिद्धः शङ्कराचार्यः, ब्रह्मणः शशशृङ्गस्य च, एवं मायायाः ब्रह्मणश्च अभेदमङ्गीकुर्याद्वा ? सुस्पष्टतया उत्तरं वक्तुं शक्यते वा ? एवमेव सर्वेष्वपि सिद्धान्तेषु यत्र कुत्रचिद् भेदो वा अभेदो वा अङ्गीकार्य एव । भेदाभेदयोरविरोध इति वादस्तु श्रीभाष्ये समन्वयाधिकरणे विस्तरेण निरस्तः I तथा च अभेदवादः, भेदवादः, भेदाभेदवादश्चेत्येते वादा बह्वनन्तरकालिकाः। अतो वस्तुतो दर्शनेषु एवं विभाग एवाप्रामाणिकः । 

अत एव श्रीमद्भाष्यकारैः वेदार्थसङ्ग्रहे - “सर्वस्यापि वेदवेद्यत्वात् सर्वं समर्थितमित्युक्तम् । 

शङ्कररामानुजमतयोः अत्यन्तं विरोध इति परिगणितेष्वर्थेषु 'ब्रह्म' निर्विशेषं वा सविशेषं वा ? इत्येकः, अपरस्तु जगत्सत्यमुत मिथ्या ? इति तत्र निर्विशेषसविशेषवादविषये वक्तव्यमन्यत्रैव उक्तं 

जगत्सत्यत्वमिथ्यात्वविषये सामरस्यमतीव दुःशकमि त्यापाततः प्रतीयते । परन्तु जन्माद्यधिकरणे श्री रामानुजैः सत्यं ज्ञानमनन्तं बह्म' (तैत्ति. उ. २.१) इति विवरणवेलायां सत्यपदं निरुपाधिकसत्तायोगि ब्रह्माह । तेन विकारास्पदमचेतनं तत्संसृष्टश्चेतनश्च 

व्यावृत्तः,नामान्तरभजनार्हावस्थान्तरयोगेन 

तयोर्निरुपा धिकसत्तायोगरहितत्वात् " इति स्पष्टं सत्यपदेन अचित्तत्त्वं तदुपहितं चित्तत्त्वं च व्यावृत्तमिति अभिधानाच् चिदचिदोः सत्यत्वं नास्तीति प्रतीयते । तर्हि जगदसत्यमिति श्रीरामानुजैः अङ्गीकृतं वा इति प्रश्ने अत्रैव वर्तते क्लेशः । ब्रह्म यादृशं सत्यं तादृशं सत्यमचेतनं तत्संसृष्टश्चेतनश्च कथमङ्गीकर्तुं शक्यः अत एव श्रीभाष्ये ‘“निरुपाधिकसत्तायोगि ब्रह्म इत्येवोक्तम् । सत्तायां निरुपाधिकत्वं नाम न केवलमबाधितत्वं किन्तु देशतः, कालतः, स्वरूपतश्च प्रतिषेधानर्हत्वम् । ब्रह्मणो विभुत्वाद् देशतः प्रतिषेधानर्हत्वमनिवार्यम् । एवं स्वरूपत एव नित्यत्वात् कालतः प्रतिषेधानर्हत्वम् । " सर्व खल्विदं ब्रह्म" (छा.उ. ३.१४) इति श्रुत्या सर्वस्यापि ब्रह्मस्वरूपत्वाद् घटपटादीनां परस्परव्यावृत्तिरिव इदं ब्रह्म नेति, अर्थाज् जगति विद्यमानं किमपि वस्तु ब्रह्मभिन्नत्वेन व्यावर्तयितुं न शक्यते जगति विद्यमानानाम् अचेतनानामविभुत्वाद् देशतः प्रतिषेधार्हत्वमनिवार्यम् । एवं सर्वस्याप्यनित्यत्वाद् इदानीमस्ति तदानीं नेति कालतः 

68 

प्रतिषेधार्हत्वम् । एवमेव घटपटादीनां सर्वेषाममपि वस्तूनां स्वरूपत एव इदमिदं न इत्येव गृह्यमाणत्वात् परस्परं प्रतिषेधार्हत्वं वर्तते एव । चेतनस्यापि संसारिणः तादृशाचिदुपाधिकत्वात् परस्परं प्रतिषेधोऽनिवार्यः । अन्यथा हि सर्वं साङ्कर्यमयं स्यात् । चिदचितोः ब्रह्मणीव निरुपाधिकसत्ता नास्तीत्यनेन सत्तैव नास्तीति नार्थः । किन्तु सोपाधिकसत्ता वर्तते एव, एवं सत्यपदेन निरुपाधिकसत्तायोगिब्रह्मणः अभिधानाज् जगतोऽसत्यत्वं सिध्यति । तच्च अनृतत्वमित्येव तात्पर्यम् । न तु इदानीन्तनपण्डितानामिव मिथ्यात्वरूपं किन्तु ऋतभिन्नत्वम् । “सत्यं चानृतं च सत्यमभवत् " ( तैत्ति. उ. २.६ ), इति श्रुत्या अनृतमपि सत्यपदेन साकं पठित्वा उभयमपि सत्यमेव भवति, नासत्यमिति घुष्यते । पुनरपि " यदिदं किञ्च तत्सत्यमित्याचक्षते " ( तैत्ति. २.६), इत्यनेन तस्य जगतः सत्यत्वमेव दृढीक्रियते । 

"यच्च किञ्चिज् जगत्सर्वं दृश्यते श्रूयतेऽपि वा । 

अन्तर्बहिश्च तत्सर्वं व्याप्य नारायणः स्थितः ॥ 

(तैत्ति.महा.उ.सहस्र.अनु.) इत्युक्त्या परिदृश्यमानं सर्वमपि नारायणेन व्याप्तमिति चेत् तस्य मिथ्यात्वं न सम्भवति । अन्तर्यामिब्राह्मणे सर्वं नारायणस्य शरीरमिति तस्यान्तर्यामित्वं प्रतिपादितम् । जगतो मिथ्यात्वे कथं नारायणस्य अन्तर्यामित्वसम्भवः । मिथ्याभूतस्यापि वस्तुनोऽन्तर्यामित्वस्वीकारे रज्जुसर्पादीनामपि नारायणः अन्तर्यामीति वक्तव्यं भवेत् । अतः जगतः सत्यत्वमनृतत्वरूपम् । ब्रह्मणि विद्यमानं सत्यत्वं तु ऋतत्वरूपम् । अतः ब्रह्म ऋतं सत्यमुभयमपि भवति । जगत्तु ऋतभिन्नं सत्यम् । एवं च सत्यपदेन जगत्व्यावृत्तिः इत्यस्य जगतः अनृतत्वरूपं सत्यत्वमस्ति इत्यर्थः । न तु असत्यत्व रूपं मिथ्यात्वम् । अत एव भाष्यकारैरेव तयोः अनुपदमेव " सततविकारास्पदत्वेन निरुपाधिकसत्ताविरहाद्" इत्यभिहितम् । अनेन सत्यत्वे तारतम्यमस्तीति ज्ञायते । ब्रह्मणि यादृशं सत्यत्वं न तादृशं चेतनाचेतनयोः सम्भवति । ब्रह्मणि विद्यमानं सत्यत्वं सर्वदेशसर्वकालवृत्तित्वरूपं सर्वस्वरूपरूपत्वञ्च । अत एव ऋतशब्दवाच्यं भवति ब्रह्म । अचेतनं सदापरिवर्तनशालि, तत्रापि केचन अचेतनपदार्थाः क्षणिकाः, केचन दिनैकावस्थायिनः केचन पक्षमासवर्षादिपर्यन्तस्थायिनः । एतेषां सत्तायाः कालदेशोपाधिकत्वान् निरुपाधिकता नास्ति । तथा च एतेषु निरुपाधिकसत्तारहितत्वं रज्जुसर्पादिवन्न मिथ्यात्वरूपं किन्तु अनित्यत्वरूपम् । एतादृशा चेतनोपाधिका जीवा अपि 

69 

, 

सततपरिणामशालिनः, तेऽपि अनित्या एव । एतावता ब्रह्मण इव निरुपाधिकसत्तावत्त्वं नान्यत्र दृश्यते । एतेन सत्ये तारतम्यं स्पष्टं भवति । अचेतनं सत्यं जीवाः सत्यतराः, ब्रह्म तु सत्यतमम् । एतदेव मिथ्यात्वे तारतम्यं भवति । ब्रह्मदृष्ट्या जीवाः मिथ्यारूपाः, जीवापेक्षयापि अचेतनं मिथ्येति वक्तुं शक्यते । निर्विशेषाद्वैतमते उच्यमानं ब्रह्मभिन्नस्य मिथ्यात्व मेतादृशतरतमभावापन्नमेव स्वीकर्तव्यम् । तदेव सत्यत्वे तारतम्यरूपमपि भवत्येव । अयमर्थः विस्तरेणान्यत्रास्मिन् ग्रन्थे द्रष्टव्यः ॥ 

### ब्रह्मणोऽभिन्ननिमित्तोपादानकारणत्वम् 

ब्रह्मसूत्रे ब्रह्मणः जगन्निरूपितोपादानत्वं निमितत्वञ्चेति उभयमङ्गीक्रियते । यच्च वेदान्तशास्त्रस्य अतीव क्लिष्टो विषयो वर्तते ' प्रश्नः समुदेति यदेकस्यैव निमित्तत्वमुपादानत्वञ्च लोके कुत्र दृष्टम् ? इति । जगच्छब्दार्थस्तु चेतनमचेतनञ्च । चेतननिरूपितोपादानत्वस्य कथञ्चिदङ्गीकारसम्भवेऽपि अचेतननिरूपितमुपादा नत्वं ब्रह्मणः कथम् ? तर्हि उपादानोपादेययोः अभेदस्यावश्यकत्वाद् ब्रह्मणोऽपि अचेतनत्वमा वश्यकम् । एतत्तु वेदान्तिभिर्नाङ्गीक्रियते । तथाप्युपादानत्वमुच्यते । कथमिदं घटते इति महान् विचारः । प्रथमाध्याये प्रकृत्यधिकरणे " प्रकृतिश्च" इत्यत्र चकारेण निमित्तत्वं सिद्धमिति बहूनां वेदान्तिनामभिप्रायः । प्रकृत्यधिकरणे अभिन्ननिमित्तोपादानत्वं ब्रह्मणः अङ्गीकृतं तदेव दृढीकरणाय द्वितीयाध्यायप्रथमपादे सम्यक् विचारितम् । द्वितीयाध्यायः अविरोधाध्यायः । तत्र प्रथमपादे स्मृत्यविरोधः, द्वितीयपादे युक्त्यविरोधः, तृतीयचतुर्थपादयोः वचनाविरोधश्च समर्थितः । साङ्ख्यस्मृतिः योगस्मृतिश्च ब्रह्मणः जगन्निरूपित मुपादानत्वं नाङ्गीकुरुत इति तयोः अन्यत्र अवकाशप्रदर्शनेन मनुस्मृतौ ब्रह्मोपादानत्वस्वीकारात् तयैव वेदान्तानाम् उपबृंहणं कर्तव्यमिति उभयाविरोध प्रदर्शनं प्रथमद्वितीयाधिकरणाभ्यां कृतम् । एतत्प्रथमपादस्यावशिष्टः सर्वोऽपि भागः एतदधिकरण द्वयशेषभूतः । 

तत्र प्रथमे न विलक्षणत्वाधिकरणे " न विलक्षणत्वादस्य तथात्वं च शब्दात् " (ब्र. सू. २।१।४), न पूर्वोक्तं ब्रह्मणः जगदुपादानत्वं न सम्भवति, कुत इति चेदस्य जगतः विलक्षणत्वात् = ब्रह्मविलक्षणत्वात्, किं तत्र प्रमाणमिति चेत्, तत्राह तथात्वं च शब्दादिति । तथात्वम् ब्रह्मविलक्षणत्वं जगतः, शब्दात् श्रुत्यक्षरैरेव विवृतम् । यथोक्तम् - 





70 

"तत्सृष्ट्वा" इति प्रारभ्य "विज्ञानं चाविज्ञानं च " ( तैत्ति. उ. २।६), इत्यत्र विज्ञानं चेतनो जीवः, अविज्ञानं नाम जडं जगत् । इत्थं जडस्यापि कार्यवर्गे अन्तर्भावः स्पष्टं समर्थितः । एवं च प्रकृते जगदन्तर्भूतस्य जडस्य ब्रह्म यदि उपादानं भवेत्, ब्रह्मापि जडं भवेत् । समानयोरेव (सलक्षणयोरेव ) उपादानोपादेयभावाद् यथा मृदो जातो घटः मृण्मयः, सुवर्णाज् जातं कटकं स्वर्णमयम् । ब्रह्म तु सत्यं ज्ञानमिति श्रुतम् । अतः त्रिगुणात्मकस्य जगतः त्रिगुणद्रव्यमेवोपादानं स्यात् । ब्रह्म तु त्रिगुणरहितं त्रिगुणातीतं तच्च नोपादानं भवितुमर्हति इति साङ्ख्यीयपूर्वपक्षः । अस्य समाधानं “ दृश्यते तु" (ब्र.सू. २।१।६), इति “सलक्षणयोरेव उपादानोपादेयभावः' इति नियमो नास्ति विलक्षणयोरपि उपादानोपादेयभावः दृश्यते । यथा गोमयाद् वृश्चिकोत्पत्तिः, यथा च लूतातः तन्तूत्पत्तिः, कृमिभ्यः माक्षिकोत्पत्तिः । 

44 

एतदुपर्युपरि महाक्षेपः यद्यपि सम्भवति आकरग्रन्थेषु तद् विचारितम् । अन्ततः हरिद्राचूर्णयोर्मेलने रक्तरूपवद्द्रव्यस्य निष्पत्तिः दृष्टा । अङ्गारलोहादिमेलने सति कारणवस्तुनि सर्वथादृश्यमानः प्रकाशः भवति I अतः विलक्षणयोरपि वस्तुनोः उपादानोपादेयभावः दृश्यते एव । एवं च प्रकृतेऽपि ब्रह्मोपादानकं जगद्भवितुमर्हति । यथा लूतातन्तोरुपादानं लूताशरीरम् । लूताधिष्ठितं शरीरं न जडम् । एवमेव ब्रह्मोपादानकमपि जगद् ब्रह्म परित्यज्य बहुदूरं गच्छेत्, तदपि जडं भवितुमहति । ब्रह्म परित्यज्य गमनं नाम न देशकृतं गमनम्, 

ब्रह्मणः सर्वगतत्वात्, किन्तु चित्त्वम्, आनन्दत्वं वर्जयित्वा सन्मात्रेणावस्थितिः (धर्मकृतः ) स एवार्थः दूरशब्दस्य । चेतनेष्वपि ब्रह्मगतानन्दत्वं परित्यज्य सच्चिदात्मकत्वमेव विद्यते । 

यद्यपि “अनेन जीवेनात्मनानुप्रविश्य नामरूपे व्याकरवाणि" (छा.उ. ६।३।२ ), इति नामरूपविभागप्रतिपादकं वाक्यम् ब्रह्मणा जीवद्वारकानुप्रवेशः कृतः अतः सूक्ष्मजीवचैतन्यसम्बन्धः सर्वेष्वपि वर्तत इति सिध्यति । एवं च स्थूले जगति कथं चेतनाचेतनविभाग इति चेद्भोक्तृजीवचेतनसम्बन्धः अन्यादृशः, नामरूपमात्रप्रयोजकः भोग्यजीवचेतनसम्बन्धः अन्यादृशः । भोक्तृजीवसम्बन्धः यत्र स चेतनः । यत्र भोग्यजीवसम्बन्धः स अचेतनः । अत एव " भोक्ता भोग्यं प्रेरितारं च मत्वा" (श्वे. उ. १।१२), इति विभागः कृतः श्रुतौ । अत एव सूत्रे भोक्तृपदेन जीवस्य निर्देशः कृतः ।71 

भोक्तृजीवसम्बन्धः अन्यादृशः । नामरूपविभाग प्रयोजकसम्बन्धश्च अन्यादशः । एवं विलक्षणयोरपि उपादानोपादेयभावे अङ्गीकृते सति अन्ततः पूर्वं कार्यं नासीदित्येवावगम्यते । अर्थाद् अचेतनं प्रति चेतनं ब्रह्मोपादानं चेद् ब्रह्मणि चेतने अविद्यमानमेव अचेतनं भवति फलतः असत्कार्यवादः अनिवारणीयः इति "असदिति चेत्" इति सूत्रखण्डेन पूर्वपक्षमुक्त्वा 'न' (ब्र.सू. २।१।७), इत्यनेन तन्निषिध्य “प्रतिषेधमात्रत्वात्" (ब्र.सू. २।१।७), इति सूत्रखण्डेन पूर्वसूत्रेण सजातीययोः (सलक्षणयोः) एवोपादानोपादेयभावो भवतीत्यस्यांशस्यैव निषेधः क्रियते न तु तयोरुपादानोपादेययोरेकद्रव्यत्वांशस्य निषेध इति अभिप्रायः प्रदर्श्यते । अर्थाद् विजातीययोरपि उपादानोपादेयभाव इति कथनेन सालक्ष्यण्यप्रतिषेधमात्रं सिध्यति । विलक्षणयोरपि उपादानोपादेयभावस्तु भवत्येव । निष्कर्षस्तु पूर्व रूपान्तरेण विद्यमानमेव पुनः रूपान्तरेण जायत इत्युभयोरेकद्रव्यत्वन्तु नापगच्छति, अतो नासत्कार्य वादप्रसङ्गः । हरिद्राचूर्णस्थलेऽपि पूर्वमदृश्यमानं रक्तवर्णं रूपान्तरेण तदासीदित्येवार्थः। सर्वथा असतः यदि रक्तवर्णता स्यात् तदा शर्करामिश्रणेनापि रक्तवर्णं स्यात् । एवमेवाङ्गारादावपि प्रकाशो रूपान्तरेण आसीदेव, अतस्तेषां मेलनेनैव तद्भवति । तत्तत्र शक्तिरूपेणावस्थितमेवाभिव्यज्यते । यत्र कुत्राऽपि सम्पूर्णासत्कार्यवादः नास्त्येव । एतदुपरि “अपीतौ तद्वत्प्रसङ्गादसमञ्जसम्" ( ब्र.सू. २।१।८ ), इत्याक्षेपः । तदर्थश्च अपीतौ = लयकाले, कार्यस्येति शेषः, तद्वत्प्रसङ्गात् - उपादानस्याचेतनत्वप्रसङ्गादितीदम असमञ्जसमिति सूत्रार्थः । कारणे अविद्यमानमपि दोषादिकं कार्येषु दृश्यते । अस्य दुष्टद्रव्यस्य लयवेलायां कारणरूपापत्तौ कार्ये दृश्यमानदोषस्यापि कारणे प्रत्यासत्तिः स्यात् । ततश्च स्थूले जगति परिदृश्यमानस्य दुर्गन्धादिभूयिष्ठस्य द्रव्यस्य लयवेला यामुपादाने दुर्गन्धस्यापि लयात् कारणमपि दुष्टमेव भवेत् । तथा च ब्रह्मण्यपि एतादृशदोषवत्त्वप्रसङ्गः । अतो ब्रह्मणः इदं जगदुपादानत्वं न समञ्जसं भवतीति पूर्वपक्षे प्राप्ते सिद्धान्तः उच्यते –“न तु दृष्टान्तभावात् " ( ब्र.सू. २/१1९ ) इति । सूत्रार्थस्तु न तु पूर्वोक्ताक्षेपस्तु न सम्भवति, कथम् ? दृष्टान्त भावाद् अत्रापि दृष्टान्तस्य सत्त्वात् । यथा शरीरे विद्यमानं बालत्वं, युवत्वं, स्थविरत्वादिकं शरीरिण मात्मानं न स्पृशन्ति । तथा प्रकृतेऽपि शरीरभूते जगति विद्यमानाः सर्वेऽपि दोषाः तदन्तरात्मानं परमात्मानं न स्पृशन्ति जगद्बह्मणोरुपादानोपादेयत्वेन साकं शरीरशरीरिभावस्यापि विद्यमानत्वादित्यर्थः । आत्मनि शरीरदोषाणामसम्बन्धे प्रमाणञ्च 

— 

72 

" नैव स्त्री न पुमानेषः न चैवायं नपुंसकः । यद्यच्छरीरमादत्ते तेन तेन स युज्यते'॥ (श्वे. उ. ५।१०) एतावतात्मनः लोहितस्फटिकवत्त्वं सिद्ध्यति । वस्तुतः स्फटिके आरुण्यं नागच्छति । तत्पार्श्वे वर्तमानं पुष्पादिकं तत्प्रतीतिं जनयति । तथैव शरीरमात्मनि अयं वृद्धः इति व्यवहारं जनयति अयमेव औपाधिको व्यवहार इति श्रीभाष्यप्रक्रिया । शाङ्करभाष्ये तु मृदः उत्पन्नस्य घटस्य लयवेलायां घटाद्याकारनिवृत्यनन्तरमेव तस्य मृद्रूपतापत्तिः भविष्यति । अतः आकारः कार्ये एव न तु कारणे इति दृष्टान्तः प्रदर्शितः । 

एवं शाङ्करभाष्यवदनुपदोक्तदृष्टान्तस्य प्रदर्शनसम्भवेऽपि किमर्थं शरीरशरीरिभावमादाय श्रीभाष्ये क्लेशेन दोषः परिहरणीयः इति शङ्का भवति । परन्तु एतत्समनन्तराधिकरणे सङ्गत्यानुकूल्यार्थं शरीरशरीरिभावः दृष्टान्ततया प्रदर्शितः । 

तत्र हि ‘“भोक्त्रापत्तेरविभागः " (ब्र.सू. २।१।१४ ), इति वाक्यं पूर्वपक्षत्वेन प्रयुक्तम् । परमात्मनोऽपि शरीरसम्बन्धोऽङ्गीक्रियते । शरीरिणः जीवस्य सुखदुःखादिभोगदर्शनात् परमात्मनोऽपि शरीरित्वे तादृशभोगानामापत्त्या “भोक्ता भोग्यं प्रेरितारं च मत्वा" इत्यत्र त्रेधा विभागो न स्यात् । त्रेधा विभागानुपपत्तिः इत्येव सङ्गतेः वक्तव्यत्वात् तदनुगुणतयैव अत्र शरीरशरीरिभावः प्रदर्शितः । समाधानं तु "लोकवत्" इति । शरीरसम्बन्धमात्रं न दुःखप्रयोजकम् । किन्तु कर्मसम्बन्ध एव । शरीरं तु कर्मकृतं प्राकृतम् । परन्तु प्रकृत्यतिक्रमणानन्तरं दिव्यशरीरस्यापि श्रुतिसिद्धत्वात् शरीरसम्बन्धमात्रं न दुःखप्रयोजकम् । पादोऽस्य विश्वाभूतानि, त्रिपादस्यामृतं दिवि" इति श्रुतौ दिवि इति निर्दिश्य अमृतमिति निर्देशात्, दिव्यं शरीरं नाशरहितं त्रिपाद्विभूतिरिति प्रमाणसिद्धम् । लोकेऽपि शरीरिणः राज्ञः तद्भृत्यवद् दुःखाद्यभाव एव श्रीभाष्ये प्रदर्शितः । ततः परमात्मनः शरीरसम्बन्धः न दोषाय अतः विलक्षणयोरपि उपादानोपादेयभावाङ्गीकारेऽपि न कापि हानिः । तर्हि उत्तराधिकरणस्य का सङ्गतिः इत्याक्षेपे “आहत्य मूले कुठारः" इति न्यायेन पूर्वोक्तस्य सर्वस्योपरि आक्षेपः । सत्कारवादमाश्रित्यैव साङ्ख्यैः पूर्वपक्षस्य कृतत्वात् तस्य पूर्वोक्तयुक्त्या कथञ्चित् समाधानसम्भवेऽपि असत्कार्यवादे ईश्वरस्य निमित्तत्वमेव नोपादानत्वम् । अतः ब्रह्मणः उपादानत्वाभावाद् वेदान्तशास्त्रस्यैव निरवकाशत्वमिति आरम्भवादिनः नैय्यायिकाः पृच्छन्ति । एवं प्रत्यवस्थाने “तदनन्यत्वमारम्भणशब्दादिभ्यः " (ब्र.सू. २।१।१५), इति सिद्धान्तेनैवोपक्रमः । यद्यपि वेदान्तशास्त्रस्य साक्षात् पूर्वपक्षी तत्त्वद्वयवादी साङ्ख्य एव । 

73 



अत एव एतदधिकरणं प्रसङ्गादागतं न तु साक्षात् । तत्र तदनन्यत्वमिति उपादानभूतब्रह्मणः अनन्यत्वं जगतः उच्यते । अत्र यद्वक्तव्यं तत् सर्वमन्यपदभिन्नपदयोः अर्थसंशोधनेनैव सर्वमुक्तप्रायम् । एवं सति सर्वज्ञैः श्रीशङ्कराचार्यैस्तदनन्यत्वमित्यस्य "तस्मात् कारणाद् अनन्यत्वं व्यतिरेकेणाभावः कार्यस्यावगम्यते" इत्यादिवचनेन ब्रह्मविलक्षणस्य जगतः मिथ्यात्वं प्रतिपाद्यते इति व्याख्यानं जगन्मिथ्यात्ववादिबौद्धानां सन्तृप्त्यर्थमेवेति ज्ञायते । इदमनन्तरसूत्राणामेतद्विलक्षणतया व्याख्यानेन स्पष्टमवगम्यते अस्मिन्नेवाधिकरणे 



“सत्त्वच्चापरस्य” (ब्र.सू. २।१।१७ ), इति सूत्रव्याख्यावसरे " यथा च कारणं ब्रह्म त्रिषु कालेषु सत्त्वं न व्यभिचरति इत्यतावन्मात्रेण असमग्रतां मन्यमानाः आचार्याः एकञ्च पुनः सत्त्वम्” इति पुनरपि व्याचख्युः । पुनरपि पण्डितैः यदि यद्वा तद्वा अर्थः क्रियते चेत् तत्र पण्डिता एव प्रमाणम् । एवं जगतः सर्वथा मिथ्यात्वे " भावे चोपलब्धेः " (ब्र.सू. २।१।१६), “सत्त्वाच्चापरस्य " (ब्र.सू. २।१।१७), " असद् व्यपदेशान्नेति चेन्न धर्मान्तरेण वाक्यशेषाद् युक्तेः शब्दान्तराच्च" (ब्र.सू. २।१।१८), "पटवच्च" (ब्र.सू. २।१।१९), "यथा च प्राणादिः " (ब्र.सू. 

२।१।२०), इत्यादिसूत्राणि साङ्ख्यमतप्रक्रियया सत्कार्यवादपरतयैव वैदिकानां सन्तृप्त्यर्थं तैरेव कथं व्याख्यातानि । अतः सुष्ठुक्तं परकालमठाधीशैः - शङ्कराचार्याः अतीवधर्मसङ्कटे पतिताः । एकपार्श्वे वैदिकानां सन्तृप्त्यर्थं तदनुगुणं व्याख्यानं वर्तते । अपरपार्श्वे बौद्धानां सन्तृप्त्यर्थमिति । अतः एवोक्तं सर्वङ्कषायाम् 

“ आचार्यः पुनरेवैतान् हैतुकैर्वञ्चितान् बहून् । शून्यवादादवारोप्य कर्तुमैच्छत्तु वैदिकान् ॥ शापरूपो भवेच्छिष्यो गुरोरिति मनीषिभिः । हास्येनोक्तं तु तैस्सत्यं कृतं हन्त कलेर्बलात् । हैतुकाः पुनरेवैतानकुर्वन् शून्यवादिनः " । 

(तत्त्वमु., सर्वङ्कषाव्याख्यायुतः पु. ४९० ), 

एवं प्रासङ्गिकं सर्वं परिसमाप्य, साङ्ख्याक्षेपनिराकरणप्रसङ्गे "उपसंहारदर्शनादिति चेन्न क्षीरवद्धि" (ब्र.सू. २।१।१४ ), इत्येवोदाहृतं सूत्रकारेण न तु रज्जुसर्पादिः । अतः मिथ्यात्वसूचकं विवर्तपदं बौद्धानां सन्तृप्त्यर्थमेवोच्यते 1 एवं विवर्तवादस्य मिथ्यात्वसाधनपरत्वे कृत्स्नप्रसक्त्यधिकरणस्य कथमुत्थितिः । साक्षात् परिणामवादे एव 

74 

तदधिकरणस्य अन्वर्थत्वं स्पष्टमस्ति । निर्विशेषवादे विरोधे आगते एतत् सर्वं सविशेषब्रह्मविषयकमिति, सविशेषवादे विरोधे समागते एतत् सर्वं निर्विशेषब्रह्मविषयकमिति शङ्कराचार्याः वदेयुः ? सविशेषवादः भ्रममूलक : इत्यपि वदेयुः ? एवं रज्जुसर्पशुक्तिरजतादिदृष्टान्तान् कस्यामप्युपनिषद्यनुपलब्धांश्च निविर्शेषवादस्थापनार्थं वदेयुः ? किमर्थं तथा ? इति तटस्थविमर्शकैः चिन्तनीयम् ॥ 

### पीठिका 

सर्वस्य प्राणिनः इयमात्माशीः नित्या भवति । मा न भूवं भूयासमिति" पा.यो.सू.व्यासभा.२।९) । यद्यपि अत्र वाक्ये अहं पदनिर्देशो नास्ति तथापि " भूयासम् " इति उत्तमपुरूषेणैव अहं पदं लब्धम् । अतश्च अहं सदा सुखी स्यां न कदापि दुःखी स्यामिति सर्वप्राणिनामाशसा इत्यर्थः । 

एतत्प्राणिनां सामान्यं लक्षणम्, सहजस्वभावश्च । स्वभावस्य सहजत्वेऽपि तदनुकूलप्रयत्नः न सर्वप्राणिनां समानम्, किन्तु मनुष्याणामेव । यतः मनुष्यस्य तु बुद्धिजीवित्वात् सर्वं ज्ञात्वैव तेन कर्तव्यं भवति । ज्ञानानन्तरमिच्छा अनन्तरमेव प्रयत्नः इत्येव क्रमः । 

एतदपि जागरणकाल एव । जीवनप्रयोजकभूतः श्वासोच्छ्वासः प्रयत्नः सुषुप्तावपि अनुवर्तते इति सर्वे जानन्ति । सुषुप्तौ तु ज्ञानेच्छाप्रयत्नानां नाशेऽपि कथं श्वासोच्छ्वासादिः चलति इति चेत् तस्य जीवनादृष्टमेव तथा तं कारयति । तादृशादृष्ट मूलकत्वात् श्वासोच्छ्वासयोः श्वासोच्छ्वासरूप क्रियायाः अपि प्रयत्नजन्यत्वात् । सः प्रयत्नः एव "जीवनयोनियत्नः" इत्यभिधीयते । 

निद्रामूर्च्छादिकाले एवं श्वासोच्छ्वासयोः अदृष्टमूलकत्वेऽपि तयोः क्रियारूपत्वात् प्रयत्नः आवश्यकः । एवं प्रयत्नः कथं भवति इति प्रश्ने आहारादिकमन्तरा नहि प्रयत्नः भवितुमर्हति । अत एव - ' आहारार्थं कर्म कुर्यादनिन्द्यम आहारं तु प्राणसन्धारणार्थम् । प्राणाः सन्धार्याः तत्वजिज्ञासनार्थं तत्वं जिज्ञास्यं येन भूयो न दुःखम्" ॥ 

75 

इति परस्परं कार्यकारणभाव प्रदर्शितः । अन्ते पर्यवसानं तु पुनर्दुःखं यथा न भवेत् तावत्पर्यन्तं प्रयत्नः अनुवर्तत एवेत्यर्थः । 

शास्त्राणामुपयोगश्च तत्त्वजिज्ञासनार्थमित्येव । तत्त्वं नाम किमिति प्रश्ने तस्य भावः तत्त्वमिति हि तस्य व्युत्पत्तिः । तस्य इत्यत्र तच्छब्दस्य कोऽर्थः यः कोऽपि भवितुं शक्नोति तस्य सर्वनामत्वाद् इत्याशङ्कायां यादृशतत्त्वस्य ज्ञानेन पुनर्दुःखं न भवेत् तादृशं तत्त्वमेव अत्र तत्त्वशब्देन विवक्षितम् । अतः अन्ते तत्त्वं नाम आत्मैव । अत एव- 

44 

आत्मा वाऽरे द्रष्टव्यः श्रोतव्यः मन्तव्यः निदिध्यासितव्यः " " आत्मनि खल्वरे दृष्टे श्रुते मते विज्ञाते इदं सर्वं विदितं भवति" (बृह.उ.२।५।६) इति श्रुतिः प्रवृत्ताः । अत्र प्रथमं द्रष्टव्यः इति दर्शनम्, अनन्तरं श्रोतव्य इति श्रवणम्, अनन्तरं मन्तव्य इति मननरूपां विचारः, तदनन्तरं निदिध्यासितव्यः इति ध्यानमित्येव क्रमः दृश्यते । प्रथममेव दर्शनं भवेत् तर्हि अनन्तरं श्रवणादिनां प्रसक्तिः कथं स्यात् ? 

अतः साम्प्रदायिकैः सर्वैरपि " अर्थक्रमानुरोधेन पाठक्रमः परिवर्तनीयः " इति न्यायेन द्रष्टव्य इति दर्शनस्य ध्यानानन्तरमेव निर्देशः । अतः श्रवणमेव प्रथमं कर्तव्यमिति निर्णीतं वर्तते । परन्त्वत्र (कश्चन ) संशयः श्रवणं नाम श्रोत्रेन्द्रियजन्य शब्दविषयक तदर्थश्रवणम् । तच्च कथं भवितुमर्हति श्रोत्रेन्द्रियेण तु शब्दस्य श्रवणं भवति तथा च श्रवणं शब्दविषयकं न तु अर्थविषयकम् । " घटं श्रृणोति" इति कथने घटज्ञानं जायमानं घटशब्दानुपूर्वीविषयकमेव भवितुमर्हति । अनन्तरं जायमानं घटार्थविषयकं ज्ञानं तु परोक्षरूपमेव । घटस्य बाह्यत्वात् । तज्ज्ञानमपरोक्षमिति भ्रान्तिरेव । 

एवमात्मनि कथं वक्तव्यम् आत्मनः अत्यन्तम अलौकिकत्वात् शरीरातिरिक्तः आत्मा कदा केन ज्ञातः । अतः एतादृशश्रवणे इन्द्रिजन्यश्रवणविषयः आत्मा कथं भवितुमर्हति इति महती समस्या कः समाधिः ? इति चेद् अत्रैव वर्तते अध्यात्मशास्त्र रहस्यम् । गुरोः स्थानमपि अत्रैव वर्तते । गुरूपदेशः इत्यादिकमपि परमरहस्यमेव जायते । वस्तुतः गुरुः तत्तादृशो भवेत् सः तु न शब्दमुपदिशति, स्वीयतपः शक्त्या अर्थमेव सकृत् प्रदर्शयति न तु शब्दमात्रम् । यतो हि उपदेशः त्रिविधः तत्र प्रथमः उपदिशतीत्युपदेशः " दिश अतिसर्जने" इति धातुः । अतिसर्जनं नाम दानं तस्मै शब्दं ददातीति प्रथमः कल्पः अयं शब्दोपदेशः अधमः । 

76 

मध्यमस्तु चिन्मुद्रयोपदेशः । उत्तमस्तु मानेन उपदेशः । अयं तृतीयः कल्पस्तु दक्षिणामूर्तिविषयकेन- 

44 

" चित्रं वटतरोर्मूले वृद्धाः शिष्याः गुरुर्युवा । गरोस्तु मौनं व्याख्यानं शिष्यास्तु छिन्नसंशयाः " ॥ इति ध्यानश्लोकेन ज्ञातुं शक्यते । अत्र कल्पे गुरौअन्तर्विद्यमानमात्मतत्त्वमेव साक्षाच्छिष्यस्यापि प्रकाशितो भवति स्वयमेव । प्रथमकल्पेऽपि अधिकारी यदि पूर्वजन्मनः सुकृतवशाद् भाग्यशाली स्याच्चेत् शब्दश्रवणमात्रेणैव तस्य आत्मनः जागरणं स्यात्, अनन्तरम् अहं ब्रह्म" तर्हि कथम् एतादृशसंसारे पतितः इति जिज्ञासया उत्तरोत्तरमात्मज्ञानं लब्ध्वा आत्मतत्त्वं प्राप्नुयात् । किन्तु द्वितीयतृतीयकल्पापेक्षया विलम्बो भवेत् । यतो हि द्वितीयतृतीयकल्पे तु गुरोरनुग्रहेण साक्षाद् आत्मदर्शनं तदैव भवति, अनन्तरं त्वरयैव तद्विषयकजिज्ञासा, अनन्तरं मननध्यानादिना शीघ्रमेव आत्मतत्त्वं लभते । एवं वस्तूनि प्रदर्शिते तद्विषयकध्यानमपि सुकरं भविष्यति । मनननिदिध्यासनयोः प्रथम जातस्य दर्शनस्य दृढीकरणमव फलम् । अतः " आत्मा वा अरे द्रष्टव्यः" इति प्रथमं तदनन्तरं तद्विषयकः प्रश्नः, तदनन्तरं “ श्रोतव्यः" इति, तदनन्तरं " मन्तव्यः" इति, तदनन्तरं " निदिध्यासनम् " इत्येव क्रमः साधुः इति तद्रहस्यज्ञाः वदन्ति । 

44 

केषाञ्चित्तु सुकृतपाकवशात् पूर्वजन्मनि 

संस्कारवशादनुवर्तेताऽपि । इदमेवोक्तं गीतायां 

दृष्टस्यात्मनः "जिज्ञासुरपि 

, 

दर्शनमेतज्जन्मनि 

योगस्य 

शब्दब्रह्मातिवर्तते" इति ( गी. ६।४४ ) एतादृशाधिकारिणः अतिविरला एवेति पृथक् न वक्तव्यम् । सारतः आत्मोपासनविषये तत्तादृशगुरुलाभो वा पूर्वजन्मन एव ध्यानारम्भानुवृत्तिः वा इति द्वयी एव गतिः नान्या इति मर्मज्ञाः वदन्ति अयमेव वैदिको मार्गः । 

, 

नेति नेति रीत्या वर्ण्यमानः ज्ञानमार्गस्तु जैनबौद्धानां यतस्ते ईश्वरतत्त्वं नाङ्गीकुर्वन्ति । सैव प्रक्रिया निर्विशेषाद्वैतमतेऽपि आगता । वैदिकानां तु निरुपाधिकभक्तिमार्गः इत्येव । गीताद्वादशाध्याये इदं मार्गद्वयं विस्तरेण निरुपितं तदेव अत्रापि विस्तरेण विचारितं वर्तते ॥ 

### फलसाधनदृष्ट्या मतत्रयसमन्वयः 

मिथ्यात्वस्य 

एवं शङ्कररामानुजमतयोः साम्यं तरतमभावापन्नस्य सत्यस्य चावश्यकत्वप्रतिपादनेन व्याख्यातप्रायम् । बौद्धसम्मतनिर्विशेषवादानुकरणेन बौद्धमतसाम्यञ्च 

77 

तस्येति प्रतिपादनान् मतद्वयविवादविषयः सर्वोऽपि समाहितप्रायो भवति । किन्तु आनन्दतीर्थीयमतेन अनयोः समन्वयः कथमिति चिन्तनीयम् । तन्मते मोक्षेऽपि भेदानुवृत्त्यङ्गीकाराद् ब्रह्मणो जगदुपादानत्वास्वीकाराच्च अनयोः आनन्दतीर्थीयमतेन समन्वयः कथमिति प्रश्ने, अत्रेदम अवधेयम्- सत्यं समन्वय असाध्य इति भायादेव । परन्तु शाङ्करमतमन्तिमलक्ष्यप्रधानम्। आनन्दतिर्थोयमतं साधनप्रधानम् । रामानुजमतं तु साधनं साध्यमुभयमपि प्रधानमेवाङ्गीकरोति चेत्! अत्रापीयं समस्या भवति - साधनस्य फलस्य च समत्वस्यासम्भवेन साधना नुगुणः पुरुषार्थो वा, पुरुषार्थानुगुणं साधनं वा ? फलानुगुणं साधनमिति तु उत्सर्गः । यद्यपि वैदिक मते अन्तिमं फलं न पुरुषपयत्नाधीनं किन्तु दैवायत्तम् । दैवपदन्तुअतीव गहनम् अत्र दैवं नाम जगन्मूलकारणभूतं वस्तु । यद्यपि "दैवं दिष्टं भागधेयम्" इति कोशो वर्तते, तथापि तेषामर्थो न ज्ञायते । बादरायणस्तु " फलमत उपपत्तेः" (ब्र.सू.) इति सर्वमपि फलं परमात्मायत्तमित्येव वर्णयति । गीतायामपि " अहं हि सर्वयज्ञानां भोक्ता च प्रभुरेव च । न तु मामभि जानन्ति " (गी. ९.२४) इति भगवानपि सर्वेषां यज्ञानामाराध्यः अहमेव फलदाता च अहमिति वदति । अतः साधनमल्पमेव स्याच्चेदपि न कापि हानिः फलांशे, फलं भगवदनुग्रहलभ्यमिति वैदिकमते स्वीकारात् । सारांशस्तु– साधनप्रधानं द्वतमिति कथनादेव मध्यकालसम्बन्धि तत्, तन्मते जगद्ब्रह्मणोः उपादानोपादेयभावास्वीकारात् । उपादानोपादेयस्वीकारे च महान् क्लेशोऽनिवार्यः । अचेतनं प्रति तादृशप्रखर चैतन्यस्वरूपं ब्रह्म कथमुपादानं भवतीति बुद्धिजीवि भिर्निर्णेतुं दुःशकम् । तत्रापि विशिष्टतया (विशेष तया) भक्तिमार्गे अनावश्यकं च । प्रत्युतोपादानो पादेयभावस्तु उपास्योपासकयोरैक्यसाधको ( ऐक्य साधनार्थं ) भवति न तु साधनकाले तस्योपयोगः । जीवब्रह्मणोः ऐक्यज्ञानं तु भक्तेः अत्यन्तं विरोधि । स्वस्मिन् स्वस्य भक्तिः कथं भवेत् । यतो हि वैदिकानां भक्तिरेवसाधनमतः जीवेश्वरयार्भेदज्ञानमेवावश्यकम् । अभेदज्ञानं तु भक्तिविरोधीति पर्यवसितम् । तर्हि रामानुजमतेऽपि कथं भक्तिः जीवब्रह्मणोरुपादानोपादेयभावस्वीकारादिति चेत्, अधुना ऐक्यं न स्मर्तव्यमपि । केवलं वस्तुगतं तदैक्यं, तदैक्यविषयकविज्ञानं वस्तुगतं स्वाभाविकं च । केवलमात्मानं सर्वथा ब्रह्मसम्बन्धशून्यं न स्वीकरोतु जीव इति मत्वा उपादानोपादेयभावबोधनेन तादृशमैक्यविज्ञानमुपनिषदुक्तं स्मार्यते । नाधुना तदैक्यस्योपयोगः कर्तुं शक्यः (अतः 

78 

काञ्चीपरमा चार्याः- अहं जीवब्रह्मणोः ऐक्यभावनां त्यक्त्वा विशिष्टाद्वैतमतरीत्या ब्रह्मणः जीवान्तर्यामित्वभावनां करोमि । तेन मम महान् लाभोऽस्तीति कस्मैचन स्वाप्ताय उक्तवन्तः इति श्रुतम् ।) तत्वदृष्ट्या जीवब्रह्मणोः ऐक्येऽपि अधुना तु जीवः कश्मलमयः । वस्तुतो जीवन्मुक्तावस्थायामेव ऐक्यं स्मर्तुं शक्येत न तु ततः पूर्वम् । एवं शङ्करमते रामानुजमतवदेव सत्यं तरतमभावापन्नं यथा स्वीकृतं तथैव मिथ्यात्वमपि तरतमभावापन्नं स्वीकर्तव्यमेव । अतः मूर्तामूर्त ब्रह्मणस्य अथ नामधेयं सत्यस्य सत्यं प्राणावै सत्यं सत्यं तेषामेष सत्यम्" (बृह. उ. २.३.६) इत्यस्य व्याख्यानबेलायां शङ्कराचार्यैः- प्राणोपाधिकाः जीवाः सत्याः तत्रापि परमसत्यं ब्रह्म इत्युक्तम् । अत्र प्राणपदेन केवलं मुख्य प्राण इति अर्वाचीनव्याख्यानं तु जीवानां मिथ्यात्वप्रदर्शनार्थमेव । ब्रह्मभिन्नस्य सर्वस्य मिथ्यात्वाज् जीवस्यापि मिथ्यात्वमनिवार्यं तेषां मते । वस्तुतः मिथ्यात्वेऽपि तारतम्यं स्वीकर्तव्यं तैः अन्यैश्च सर्वैरपि वादिभिः । ब्रह्मदृष्ट्या अचेतनमपि मिथ्या जीवोऽपि मिथ्या । । तत्र अचेतनगत मिथ्यात्वापेक्षया जीवगतमिथ्यात्वं तरतमभावापन्नम् अन्यादृशमिति वक्तव्यमेव । सत्ये तारतम्यस्वीकारे च मिथ्यात्वेऽपि तारतम्यं स्वीकर्तव्यम् । पूर्णतया मिथ्यात्वस्वीकारे तु वेदाः, वैदिकधर्मः, देवाः, अवताराश्च मिथ्या स्युः । औपनिषदं ब्रह्म इति मतमपि न सङ्गच्छेत । रामानुजीयानामाधुनिकानां मते आत्मा निराकारो नास्ति इत्युच्यते साकार एवात्मा इत्युच्यते तस्य साकारोऽपि इत्येवार्थः न तु निराकारतत्त्वस्य निराकरणं क्रियते । एवमद्वैतमतेऽपि साकारतत्त्वस्य निराकरणं न कर्तव्यं किन्तु तदनृतं मन्तव्यम् । मिथ्यात्वेऽपि तरतमभावस्वीकारे न कुत्रापि विरोधः । अन्यथा प्रच्छन्नबौद्धाः इति अन्येषामाक्षेपः अवर्जनीय एव स्यात् । न वयं प्रच्छन्नबौद्धाः बौद्धाः एव प्रच्छन्नवैदिकाः इति समाधानेऽपि किं साधितम् ? तेन अन्ततः उभयोः साजात्यमेव सिध्यति । केवलं शब्दमुक्त्वा पलायनवादमात्रं तत् । शब्दस्यायं स्वभावः श्रूयमाणः सः विवक्षितस्वार्थव्यतिरिक्तं सर्वं व्यावर्तयत्येव । अतः सर्वैरपि शब्दप्रयोगविषये सावधानैर्भावितव्यम् । 

### शङ्कराचार्यभाष्यविषये चिन्तनम् 

79 

भारतवर्षस्य सांस्कृतिकचरित्रे परमदौर्भाग्यमेतत् 

परमदौर्भाग्यमेतद् यद् भट्टभास्कराचार्याः श्रीशङ्कराचार्यस्य धर्मसङ्कटं ज्ञातुं न प्राभवन् । यदि ह्ययमंशस्तैः ज्ञातः स्यात् तदा शङ्करानुयायिभिः विवरणकारादिभिः प्रतिष्ठापितः विश्वमिथ्यात्ववादो निर्विशेषवादो वा निरवकाशो भवेत् । तेन बहवो धर्माः सूक्ष्मरूपाः ज्ञातुं शक्येरन् । यद्यपि शङ्करभाष्यपीठिकायामध्यासभाष्ये प्रदर्शितानां विषयाणां वस्तुतः श्रीशङ्कराचार्याभिमतत्वं नास्तीति तदीयवचनैरेव ज्ञातुं शक्यते । यतो हि ब्रह्मसूत्राणामपि जगन्मिथ्यात्वपरत्वमेवेति शपथीकरणमत्यन्त साहसमेवाभूत् । केवलं युक्तिवादैः दुस्तर्करूपैः जगतः सर्वस्यापि मिथ्यात्वं साधयित्वा " यथा चायमर्थो वेदान्तानां तथा वयमस्यां शारीरक मीमांसायां प्रदर्शयिष्यामः" इति विन्यास एव एतत् सत्यं प्रकाशयति । स्वतः ब्रह्मसूत्राणि न जगन्मिथ्यात्ववादे अनुकूलानि, परन्तु "वयं तथा प्रदर्शयिष्यामः" इति कथनेन तदीयपाण्डित्यस्य फलमिदं न तु वस्तुस्थितिकथनमिति निर्णेतव्यमभूद् विवरणकारादिभिः विद्वद्भिः । परन्तु पूर्ववासनाग्रस्तैः वैदिकपण्डितवेषधारिभिः विवरणकारादिभिः शङ्कराचार्यस्य हृदयमेव न ज्ञातम् । तदुक्तं तत्त्वमुक्ताकलापव्याख्यायां सर्वङ्कषायाम्- 

"आचार्यः पुनरेवैतान् हैतुकैर्वञ्चितान् बहून् शून्यवादादवारोप्य कर्तुमैच्छत्तु वैदिकान् ॥ 

शापरूपो भवेच्छिष्यो गुरोरिति मनीषिभिः । 

हास्येनोक्तं तु तैस्सत्यं कृतं हन्त कलेर्बलात् ॥ 

तु 

हैतुकाः पुनरेवैतानकुर्वन् शून्यवादिनः" । (तत्त्वमुक्ता.सर्वङ्कषाव्या.पु.४०९ ) अयन्तु भट्टभास्करः वेदभाष्यकर्ता वैदिकसम्प्रदाये अतीव श्रद्धावानासीदिति सम्यक्ज्ञातुं शक्यते । तत्र तत्र पूर्वकालिकसम्प्रदायमप्युल्लिखन्नयं शङ्कराचार्यस्य वैदिकसम्प्रदायोल्लङ्घनमपि स्पष्टयति । तदानीन्तनधर्मसङ्कटकालस्य भट्टभास्करेण ज्ञातुमशक्यत्वादेव एतत् संवृत्तम् ( एतावद्दूरं विवरणकारादिद्वारावैदिकसम्प्रदाये बौद्धमतप्रवेशो जातः) श्रीशङ्कराचार्यस्य कालादिकमधिकृत्य यद्वक्तव्यं तत् सर्वं विस्तरेण पूर्वमेवोक्तम् । स्वप्राणानेव वैदिकसम्मतमैकात्म्यवादं कथञ्चित् पुनः प्रतिष्ठापयितुं बहुधा महासाहसं कृतवान् स आचार्यः इत्यादिकं तच्चरित्रशोधनेन स्पष्टं ज्ञातुं शक्यते । तद्दृष्ट्या भट्टभास्कराचार्यस्य 

80 

44 

संशोधनमप्येतत् पूर्वोक्तार्थस्य पोषकं भवेदित्यत्र न संशयः । 'सूत्राभिप्रायसंवृत्त्या स्वाभिप्रायप्रकाशनात् । व्याख्यातं यैरिदं शास्त्रं व्याख्येयं तन्निवृत्तये' ॥ इति भाष्यारम्भे कृता तदीयप्रतिज्ञैव पूर्वोक्तं सर्वमर्थं स्पष्टयति । तदनुरोधेनैव श्रीशङ्कराचार्याः अपि आनन्दमयादिषु अधिकरणेषु प्राचीनसम्प्रदायसिद्धं वृत्तिकारमतमुल्लिखन्नपि स्ववादं नूतनमित्येव प्रकटयन्ति । ‘उपासात्रैविध्यादाश्रितत्वादिह तद्योगात् ' (१.१.३१ ) इति सूत्रस्यार्थः उपासा त्रिविधा चेतनान्तर्याम्युपासना, अचेतनान्तर्याम्युपासना स्वरूपत उपासना इति उपासना स्पष्टं त्रिविधेति ज्ञायते चेदपि त्रैविध्यमित्यस्य त्रैविध्यप्रसङ्गादित्येवं व्याख्यानं कृत्वा प्रथमं वृत्तिकारमतं निराकरोति श्रीशङ्कराचार्यः एवमेव बहुष्वधिकरणेषु वृत्तिकारमतमुल्लिखन्नपि तन्नाङ्गीकरोति स्म । दहराधिकरणे इदं विशिष्य ज्ञातुं शक्यम् । तत्र " अपरे तु वादिनः पारमार्थिकं जैवं रूपमिति मन्यन्ते अस्मदीयाश्च केचित्" इति वचनेन प्राचीनसम्मतः जीवभेदवादः प्रामाणिक : इति स्पष्टं ज्ञायते । कथमिदं सम्भवितुमर्हति परब्रह्मणः एकत्वस्याखण्डत्वस्य चानिवार्यत्वात् । तस्य चाखण्डत्वे तदंशाः जीवाः कथमनेके भवेयुः । अतो मिथ्यात्ववादेनैवास्य समाधानं वक्तव्यमिति श्रीशङराचार्यस्याशयः स्यात् । परन्तु "एको वशी निष्क्रियाणां बहूनामेकं बीजं बहुधा यः करोति " ( श्वे. उ. ६.१२) इति श्रुत्या निर्दिष्टोऽंशः विवेकिभिः सर्वैरप्यवधेयः । भूमौ उप्तमेकं व्रीह्यादिबीजं क्रमेण वर्धते ततः तस्मादेव बीजात् शतशो बीजानि कथं भवन्ति ? बीजपदार्थः सखण्डो वा अखण्डो वा ? सखण्डत्वे तस्मादङ्करोऽपि न भवेत्, अपूर्णत्वात् । एवमपूर्णत्वात् शतशो वर्धनं कथमपि न सम्भवेत् । अतश्चात्मतत्त्वं न बुद्धिग्राह्यम् । एवं चाखण्डोऽपि बीजपदार्थः बहुभावं प्राप्नोतीति प्रत्यक्षसिद्धत्वात् केन वेदमपलपितुं शक्यम् । अतः अखण्डादेव बीजादखण्डानि अनन्तान्यपि बीजानि सहजतया भवन्ति एतदभिप्रायेणैव " एकं बीजं बहुधा यः करोति” (श्वे.उ.६.१२) इति श्वेताश्वतरवचनमपि । एवं च कारणावस्थायां वा कार्यावस्थायां वा बीजा नि सर्वाण्यपि समानानि परिपूर्णान्येव । एतदभिप्राये णैव 'पूर्णमदः पूर्णमिदं पूर्णात् पूर्णमुदच्यते81 

। पूर्णस्य पूर्णमादाय पूर्णमेवावशिष्यते' (बृह.उ. ५.१.१) इति वाक्यमात्मतत्वस्य सर्वावस्थास्वपि पूर्णत्वं स्पष्टं प्रतिपादयति । एतादृशात्मतत्त्वमादायैव 

44 

— 

आश्चर्यवत्पश्यति कश्चिदेनम् आश्चर्यवद् वदति तथैव चान्यः । आश्र्चयवच्चैनमन्यः श्रुणोति श्रुत्वाप्येनं वेद न चैव कश्चित् " ॥ (गी. 

२।२९) इत्यादीनि वचनानि प्रवृत्तानि । एतदुपर्यपि कश्चन मूर्खः कथं तत्सम्भव इति पृच्छति चेद् गुडो मधुरः कथं भवतीति प्रश्न तुल्यं तदिति प्रामाणिकमुत्तरम् । एतावता प्रकरणेन ब्रह्मसूत्रेषु ब्रह्मण एव सर्वजगदुपादानत्वं प्रतिष्ठापितम् । 

एतदुपर्यपि अयमाक्षेपः 

— 

— 

11 

एकमेव ब्रह्म अनन्तविविधविचित्रनामरूपापन्नं जगत्पदवाच्यं यदि भवेत् तद्ब्रह्म सखण्डं वा अखण्डं वा ? अखण्डत्वे कृत्स्नमपि ब्रह्म जगत्रूपेण परिणतमभूदित्येव खलु वक्तव्यम् । तथा च ब्रह्मैव जगद्रूपापन्नं तर्हि ब्रह्मैव नावशिष्येत । एकदेशेन परिणामाङ्गीकारे तु स्पष्टो दोषः ब्रह्मणः अखण्डत्वं कथं स्यात् । अतो द्वेधापि ब्रह्मोपादानवादो न युक्तिसहः इत्येव पूर्वपक्षः । समाधानं तु " श्रुतेस्तु शब्दमूलत्वात् (२।१।२७) इति । श्रुतिर्वा कथमसम्बन्धं किञ्चिद् ब्रूयादिति प्रश्नस्योत्तरं किमुक्तं भवति ? किं ब्रह्माङ्गीकृत्यायं पूर्वपक्षो वा उत ब्रह्मानङ्गीकृत्य पूर्वपक्षो वा ? प्रथमपक्षे केन प्रमाणेन ब्रह्माङ्गीकारः ? ब्रह्म तु अत्यन्तालौकिकं प्रत्यक्षादिप्रमाणेषु न केनापि प्रमाणेन निरूपयितुं शक्यम् । अतः वैदिकसम्प्रदायदृष्ट्या तद्द्द्रष्टृपुरुषवचनसापेक्षम् । तेषामनुभवे यदि न विश्वासस्तर्हि तदा बौद्धमतप्रवेशस्यावकाशः । तन्मते जगदनादि, न तु ब्रह्मसृष्टम् । एवञ्च "यतो वा इमानि भूतानि जायन्ते " ( तैत्ति. उ. ३।१ ) इत्यादिश्रुतीनां का गतिः । अतः पूर्वोक्तप्रश्नस्योत्तरं बीजदृष्टान्तेनैवावगन्तव्यं नान्यरीत्या । अत एव गीतायामपि “बीजं मां सर्वभूतानां विद्धि पार्थ सनातनम् " (गी. ७।१०), " यच्चापि सर्वभूतानां बीजं तदहमर्जुन । न तदस्ति बिना यत्स्यान् मया भूतं चराचरम्" ॥ (गी. १०। ३९) इति भगवता कृष्णेन स्वस्यैव सर्वबीजत्वमुक्तम् । कथं वा इदमङ्गीकार्यमिति प्रश्ने, त्वं कः इति प्रष्टारं प्रत्येव प्रश्नः क्रियते चेत् तेन किमुत्तरं वक्तव्यम् । अहं पृच्छामि इत्येवोत्तरं वक्तव्यम् । स चाहमर्थः कः इति प्रश्नस्योत्तरं किं ? स एव प्रत्यगर्थः इत्येवोत्तरम् । अहमर्थ एव यदि नाङ्गीक्रियते तर्हि जगदान्ध्यप्रसङ्गः । अहमस्मि वा न वेति न कोऽपि बुद्धिमान् विप्रतिपद्यते । बृहदारण्यके “किं ज्योतिरास्ते पुरुषः" इत्युपक्रम्य " आत्मैवास्य ज्योतिः" इति तत्तदात्मन 

82 

सदा 

अहमिति 

एव ज्योतीरूपत्वं स्पष्टं वर्णितम् । अतः निरुपाधिकं स्वप्रकाशत्वं तत्तदात्मन एव । दीपादीनान्तु आत्मवन् न स्वप्रकाशत्वम् । न ह्यन्धस्य दीपः प्रकाशते । आत्मातु अन्धस्यापि प्रत्यक्तया भासते एव । अत एव अहमर्थानात्मत्ववादः अर्थप्रत्ययशब्दानामितरेतराध्यासमूलकसाङ्कर्यकृतः । न हि अहमिति यदा यदा भासते तदा तदा शब्दप्रयोगः कर्तव्य इति नियमः । शब्दप्रयोगे कृते एव अहम्, अन्यथा न, इत्यपि नियमो नास्त्येव । घटादिबाह्यवस्तुविषयेऽपि घटादिशब्दप्रयोगे कृत एव घटोभासते इति न नियमः । यदा हि चक्षुर्घटसंयोगो भवति तदा प्रतिबन्धकराहित्ये घटः प्रकाशेतैव । अत एव शब्दार्थयोरविनाभाववादोऽपि नैतत् कक्षामादाय प्रवृत्तः किन्तु अतीवान्तरः (प्रणवनादमात्मतत्त्वं चादाय) । अतः अहमर्थ एव आत्मा स एव असत्सदित्यादिरूपेण विकसितः सन् शरीरेन्द्रियादिरूपेणापि सर्वेषां प्रकाशमानः वर्तते ॥ 

### भूमिका 

सत्यसिद्धिरचनायां प्रेरकं किमिति प्रश्ने, तत्त्वमुक्ताकलापस्य व्याख्यानभूतायाः सर्वङ्कषायाः भूमिकाभूतं सत्यान्वेषणमेव । बहुसंवत्सरेभ्यः पूर्वमेव श्रुतमध्यात्मशास्त्रमेव सर्वेषां शास्त्राणां परमलक्ष्यभूतं शास्त्रमिति । वदन्ति च तथैवाध्यात्मशास्त्रमर्मज्ञाः । अत्र शास्त्रं नाम विज्ञानम् । विज्ञानस्य अन्तिमं फलरूपं विज्ञानं तु अध्यात्मविज्ञानमेव । किन्तु तादृशाध्यात्मशास्त्राणां मूलभूतानां बादरायणसूत्राणां कथमेवं परस्परविरुद्धानि भाष्याणि जातानि ? यदाधारीकृत्यैव द्वैतनिर्विशेषाद्वैतसविशेषाद्वैता (विशिष्टाद्वैता) ख्यानि मतान्यपि उद्भूतानि । मूलं तु सर्वेषां ब्रह्मसूत्राण्येव । तर्हि वस्तुस्थितिः का ? इति विचारः कृतः बहुसंवत्सरान् । तस्य सत्यान्वेषणस्य फलभूतेयं सत्यसिद्धिरित्येवोत्तरं दातुं शक्यते । 

वस्तुतः आत्मतत्त्वस्य सर्वापेक्षया उत्तमत्वाद् विलक्षणत्वादतिगहनत्वात् सर्वांशेन ज्ञातुमशक्यत्वाद अवाच्यमवेद्यमित्यादि वादाः प्रसृताः । तत्र ' यस्यामतं तस्य मतं मतं यस्य न वेद सः । अविज्ञातं विजानतां विज्ञातमविजानताम्" इति श्रुतिरेव प्रमाणम् । तादृशात्मतत्त्वस्य बोधनार्थमेवावतीर्णाः आचार्याः देशकालाधिकार्यनुसारमेव आत्मतत्त्वमुपदिष्टवन्तः । तेषामाचार्याणां तथोपदेशभेदः कालदेशाधिकारि भेदादेव । न 

83 

तावता आत्मतत्त्वस्वरूपे भेदः । आध्यात्मिकाधिदैविकक्षेत्रेषु अन्तिममुत्तमोत्तमं क्षेत्रमेव अध्यात्मक्षेत्रम् । अन्यत्सर्वं क्षेत्रं तदात्मतत्त्वव्याप्यमेव वर्तते । सर्वाः जागरिताद्यवस्था अपि तन्मूला एव । तत्तत्त्वं स्वशक्त्या मायया अनेकानि रूपाणि अनेकाश्च अवस्थाः धारयित्वा क्रीडन्निव वर्तते । तस्यात्मनः जागरिताद्यवस्थाभिः रहितं रूपं तु वर्णनातीतं परिपूर्ण शुद्धचैतन्यस्वरूपम्, तज्ज्ञानमेव ज्ञानविज्ञानमय्याः तपःप्रधानायाः भारतीयसंस्कृतेः चरमोद्देश्यभूतं फलम् । एतत्सर्वं माण्डूक्योपनिषदि “ नान्तः प्रज्ञं न बहिः प्रज्ञं न प्रज्ञं नाप्रज्ञमदृष्टमव्यव हार्यमलक्षणमचिन्त्यमव्यपदेश्यमैकात्म्यप्रत्ययसारं प्रपञ्चोपशमं शान्तं शिवमद्वैतं चतुर्थं मन्यन्ते स आत्मा स विज्ञेयः" इत्यादिवचनैः निरूपितं वर्तते । तत्रापि ऐकात्म्यप्रत्ययसारमिति वचनेन ऐकात्म्यानुभव एव ज्ञानस्योत्तमोत्तमावस्थेति ज्ञायते । परन्तु सा कक्षा कियद्गहना इति तु " ऐकात्मप्रत्ययसारम्" इत्येव गहनं प्रमाणं भवति । 

एतावता कालेन अप्रधानमुपाधिं प्रधानं कृत्वा यन्मूलं चैतन्यं तस्य मूल्यमज्ञात्वा आत्मनः उपाधिभूतैः देहेन्द्रियमनोबुद्धिभिश्च स्वस्यैक्यं मत्वा " अहं स्थूलः 

" अहं स्थूलः" इत्यादि व्यवहाराः प्रसृताः । ते सर्वेऽपि औपाधिका इत्यपि तेनैव वचनेन अर्थात् सिध्यति । तादृश आत्मस्वरूपावाप्तय एव, मनुष्यजन्म तत्रापि ज्ञानविज्ञानतपोभूमिभूते भारतवर्षे जन्म । अस्मिन् जन्मन्येव “स्वात्मा कः मम परमलक्ष्यं किमिति तत्त्वजिज्ञासा सम्भवति । एतादृशे काले एव अध्यात्मगुरोः अध्यात्मशास्त्रस्य च आवश्यकता वर्तते । अध्यात्मशास्त्रस्य परमोद्देश्यमात्मतत्त्वविज्ञानबोधनं तत्प्राप्तये तदनुकूलसाधनस्वरूपप्रकाशश्च । 

पण्डितानां तर्कप्रिया वादविवादमयी बुद्धिरिमां कक्षामारोढुं न शक्नोति, बुध्यतीतत्वात् तस्याः । अत्र वादविवादयोः प्रसक्तिरेव न सम्भवति । एवमध्यात्म तत्त्वस्य अध्यात्मशास्त्रसर्वस्वस्य बुद्ध्यतीतस्य विद्यमानत्वेऽपि पण्डितानां वादविवादौ न कदापि शाम्यतः इत्यपि निश्चप्रचम् । यतो हि बुद्धिः प्रकृतिपरिणामविशेषः, तस्याः लये सत्येव अध्यात्मज्ञानस्यावकाशः, तस्यैवोत्तरोत्तरं विकासश्च सम्भवति । अन्तिमे तस्यैव पर्यवसानं चैतन्यात्मके शान्तिसागरोपमतत्त्वे भवति । यावत् पर्यन्तं वादविवादमयी तर्कप्रिया बुद्धिर्जागर्ति तावत् तस्य तत्त्वस्य स्पर्शोऽपि न सम्भवतीत्यपि सत्यमेव । 

: 

वस्तुतः बुद्धिः, अहङ्कारः, मन इति वैज्ञानिकी सृष्टि प्रक्रिया । तत्र बुद्धिः स्वत अध्यवसायात्मिका । वाद विवादयोः कारणं तु मन एव । मनसः कालुष्ये सति बुद्धिरपि 

84 

कलुषिता भवति । मनोबुद्ध्योर्मध्ये वर्तमानः अहङ्कारोपहितोहमर्थोऽपि कलुषितो भूत्वा रजस्तमः प्रचुरो भवति । तामसाहङ्कारे सति कामक्रोधादयः, राजसाहङ्कारे सति आशापाशादयः वर्धन्ते । मनसः शुद्धौ तु बुद्धिः स्वतः सत्त्वमयी अकल्मषा निरवद्यैव निश्चला तिष्ठति । मध्ये विद्यमानोऽहमर्थोऽपि राजसतामसभावशून्यः सात्विको भवति । सत्त्वगुणस्य वृद्धौ सत्यां सर्व दैवाधीनमिति आत्मज्ञानोदयो भवति । तदा क्रियमाणानि सर्वाणि कर्माणि 

'मयि सर्वाणि कर्माणि सन्न्यस्याध्यात्मचेतसा । 

निराशीर्निममो भूत्वा युध्यस्व विगतज्वरः" ॥ इति भगवदुक्तप्रकारेण सात्विकत्यागपूर्वकाणि भवन्ति । 

" मन एव मनुष्याणां कारणं बन्धमोक्षयोः । 

बन्धाय विषयासङ्गि मुक्त्यै निर्विषयं मनः " ॥ इत्यत्र पूर्वोक्तसर्वाभिप्रायो ऽपि निहितो वर्तते । नेदमाकस्मिकं वचनम्, बुद्धिरेवमनुष्याणामिति कथनेऽपि वृत्तं समानमेव । तथापि मन एवेति मनःपदयोजनमध्यात्मविज्ञानपराणां महर्षीणां दीर्घदर्शनं सूचयति । अतो मनः सम्यक् संरक्षणीयम् । कथं संरक्षणीयमिति जिज्ञासायां गीताषष्ठाध्यायस्थः 

श्रीकृष्णार्जुनसंवादश्चिन्तनीयः इत्येवोत्तरं भवति । तत्र योगस्वरूपनिरूपणान्ते 

44 

" आत्मौपम्येन सर्वत्र समं पश्यति योऽर्जुन । 

— 

सुखं वा यदि वा दुःखं स योगी परमो मतः " ॥ इति योगस्य परमकाष्ठां बोधयन् भगवान् श्रीकृष्णः मनः इन्द्रियादिनिरोधमूलकसर्वसमदर्शित्वरूपं योगमुपदिष्टवान् । तच्छ्रुत्वा मनोनिग्रहश्चातीवकठिनः भगवदनुग्रहं विना न सम्भवति । भगवदनुग्रहश्च स्वदोषज्ञानपूर्वकं भगवच्छरणागत्या भवति । किन्तुसर्वोऽपि जनः आत्मानं निर्दुष्टमेव मनुते । चेतनेन स्वस्मिन् दोषबुद्धावज्ञातायां दैवेनापि स्वतः तस्य दोषस्य निराकरणं कर्तुं न शक्यते । तथा च कथं चेतनस्य तत्त्वबोधो भवेदिति सर्वजनहितार्थं महत्समस्यामयरहस्यमुद्घाटयितुं विवेकी अर्जुनः पृच्छति " चञ्चलं हि मनः कृष्ण" इति । श्रीकृष्ण इदं रहस्यं जानन् अतीवानायासेनोत्तरं वक्तुं न प्रयतते किन्तु तदुक्तापेक्षयापि मनसः स्वरूपं त्वतीव गहनमतः तदीयसंशयः नाल्पः इति 

— 

" असंशयं महाबाहो मनो दुर्निग्रहं चलम् । 

85 

अभ्यासेन तु कौन्तेय वैराग्येण च गृह्यते ॥ 

असंयतात्मनायोगो दुष्प्राप इति मे मतिः । 

वश्यात्मना तु यतता शक्योऽवाप्तुमुपायतः ॥ इति श्लोकद्वयेन सकारणं मनसः दुर्जयत्वस्वरूपं निरूपयन् मनोजयस्यातिदुष्करत्वं पोषयितुं " शक्योऽवाप्तुमुपायतः" इति वदति । लोकेपि जनाः मत्तगजादिकमुपायेन इक्षुदण्डादिप्रदर्शनादिना वशे कुर्वन्ति एवमुपायेन मनोऽपि वशीकर्तुं शक्यत एव । अत एव " उपायेन तु यच्छक्यं न तच्छक्यं पराक्रमैः " इति उपायस्य महत्वमुच्यते । 

मनसो जयः दुष्करः, किञ्चिदनवधानेऽपि जयः प्राप्तुं न शक्यते । कदाचित् पूर्ववासनावशाज् जागरूकोऽपि नरः च्यवते । तावता एतावता कृतं साधनं सर्वं व्यर्थमभूदिति न मन्तव्यम् । न वा अहं तद्योगस्यानर्ह इति निराशया स्वलक्ष्यान् निवर्तितव्यम् । किन्तु 'तानि सर्वाणि संयम्य युक्तमासीत मत्परः । 

— 

वशे हि यस्येन्द्रियाणि तस्य प्रज्ञा प्रतिष्ठिता " ॥ (गी. २।६१ ) इति "सर्वदोषस्य परिजिहीर्षया विषयानुरागयुक्ततया दुर्जयमिति इन्द्रियाणि संयम्य चेतसः शुभाश्रयभूते मयि मनः अवस्थाप्य समाहित आसीत् । मनसि मद्विषये सति निर्दग्धाशेषकल्मषतया निर्मलीकृतं विषयानुरागरहितं मन इन्द्रियाणि स्ववशे करोति ततो वश्येन्द्रियं च मन आत्मदर्शनाय प्रभवति । उक्तञ्च- 

'यथाग्निरुद्धतशिखः कक्षं दहति सानिलः । 

तथा चित्तस्थितो विष्णुर्योगिनां सर्वकिल्विषम् ' ॥ (वि. ६ ७ ७४ ) इति " गीतातद्भाष्यानुसारं परमात्मनि विश्वासं कृत्वा तत्साहाय्येन सर्वं साधयितुं शक्नोति पुरुषः । 

'नेहाभिक्रमनाशोऽस्ति प्रत्यवायो न विद्यते । 

स्वल्पमप्यस्य धर्मस्य त्रायते महतो भयात् " ॥ (गी. २।४० ) 'अपि चेत् सुदुराचारो भजते मामनन्यभाक् । साधुरेव स मन्तव्यः सम्यक्व्यवसितो हि सः ॥ क्षिप्रं भवति धर्मात्मा शश्वच्छान्तिं निगच्छति । 

86 

कौन्तेय प्रतिजानीहि ने मे भक्तः प्रणश्यति " ॥ (गी. ९।३०-३१) इति भगवद्ववचनैः अनन्यभक्ते र्महिमानं ज्ञात्वा भगवन्तं सदा स्मृत्वा स्वात्मोन्नतये प्रयासः कर्तव्य इति स्पष्टं ज्ञायते । 

प्रबलकर्मवशाद् यदि आरब्धयोगः पुरुषः योगात् प्रच्युतो भवति चेदपि यज्जातीयभोगाभिकाङ्क्षया योगात् प्रच्युतः तादृशान् अतिशयपुण्यवद्भिः प्राप्यान् कल्याणमयान् दुर्लभान् भोगानपियोगमाहात्म्यादेव पुण्यलोकेषु भुक्त्वा भोगवासनानाशानन्तरं योगोपक्रमे सति भ्रष्टश्चेद् योगमाहात्म्यादेव पुनः योगोपक्रमयोग्यानां महतां कुले जायते । परिपक्वयोगः भ्रष्टश्चेत् स्वयं योगं कुर्वतां योगोपदेशकानां च कुले उत्पद्य सुप्तप्रबुद्ध पुरुषवद्भगवदनुग्रहेण 

पूर्वयोगाभ्यासवासनायाः 

उज्जागरणेन अध्यात्मयोगविषयकसाध्यसाधनसामग्रीं सर्वामुपलभते । एतादृशाधिकारी एव शब्दप्रपञ्चा तीतः साक्षात् तत्त्वमेव लभत इति जिज्ञासुरपि योगस्य शब्दब्रह्मातिवर्तते इति प्रशस्यते भगवता । तत्रापि पूर्वं जीवस्वरूपं साक्षात्कृत्य ततः परभक्तिमुपलभ्य क्रमशः अन्ते फलभूतपरमात्मस्वरूपमवाप्नोत्येवेति 

— 

'पार्थनैवेह नामुत्र विनाशस्तस्य विद्यते । 

नहि कल्याण कृत्कश्चिद् दुर्गतिं तात गच्छति " ॥ इत्यारभ्य ' प्रयत्नाद्यतमानस्तु योगी संशुद्धकिल्बिषः । 

अनेकजन्मसंसिद्धः ततो याति परां गतिम् " ॥ ( गी. ६।४० - ४५ ) इत्यन्तैः “समः सर्वेषु भूतेषु मद्भक्तिं लभते पराम् " (गी. १८५४ ) इत्यादिभिश्च भगवद्वचनैः ज्ञायते । तादृशोत्तमाधिकारिणः शब्दप्रपञ्चाद् उत्थिताः भगवदनुग्रहेण साक्षात् तत्त्वमेव लब्धुं शक्नुवन्ति । अर्थे साक्षाद् लब्धे शब्देन किं प्रयोजनम् । जीवस्य हितसाधनयोः ज्ञानभक्त्योर्मध्ये भक्तिरूपं साधनमेव सहजं सुकरं च न ज्ञानम् । प्रकृतिपञ्जरे बद्धस्य जीवस्य अव्यक्तमार्गावलम्बिनामपि मुक्तिः सम्भवतीति "ते प्राप्नुवन्ति मामेव" इति परमात्मना स्वस्यानुग्रहः एव तदुपर्यपि प्रदर्शिता । इन्द्रियनिग्रहादिद्वाराशोधनपूर्वकं क्रमेणान्ते जगन्मूलभूतात्मस्वरूपावाप्तिः भगवदनुग्रहे णैव सम्भवति न तु केवलं स्वप्रययत्नेन । भक्तिमन्तरा स्वप्रज्ञया स्वयमेव साधनं कुर्याच् चेत् तस्य भारः स्वोपर्येव समापतेत् । 

87 

देहमनोबुद्धी न्द्रियादिषु मध्ये वर्तमानेन जीवेन स्वयमेव स्वस्याहङ्कारः नाशयितुं न शक्येत किन्तु उत्तरोत्तरं वर्धेत । अत एव अव्यक्तोपासना दुस्साधेति 

‘क्लेशोऽधिकतरस्तेषामव्यक्तासक्तचेतसाम् । 

— 

अव्यक्ता हि गतिदुःखं देहवद्भिरवाप्यते" ॥ इति स्पष्टमव्यक्तोपासकानामव्यक्तोपासनायां सयुक्तिकं क्लेशः महान् प्रदर्शितः भगवता । तद्विपरीततया 

"ये तु सर्वाणि कर्माणि मयि सन्न्यस्य मत्परा । अनन्येनैव योगेन मां ध्यायन्त उपासते । 

तेषामहं समुद्धर्ता मृत्युसंसारसागरात् । 

— 

— 

भवामि नचिरात् पार्थ मय्यवेशितचेतसाम् " ॥ इति व्यक्तोपासकानां भक्तौ सुकरत्वं सहजत्वं शीघ्रफलप्रप्तिः इत्यादयः बहवः गुणाश्च उक्ताः । अव्यक्तोपासनापेक्षया सगुणोपासनायां विद्यमानं सौकर्यं श्रीरामकृष्णपरमहंसवचनेनापि ज्ञातुं शक्यते इत्थम् " पिता पुत्रस्य हस्तं गृहीत्वा मार्गं नयति चेत् पुत्रस्य पतनं नभवेत् पित्रा गृहीतत्वात् । पुत्रो यदि पितुः हस्तं गृहीत्वा गच्छति तदा लेशतः स्खलनेऽपि पुत्रः पतेदिति " । अतः प्रकृतिजयाय कदाचन परमात्मनि भारः समर्पणीय एव । 

अत एव ‘“तेषां संसारमोचनं भगवत्प्रपत्तिमन्तरेण नोपपद्यते इति श्रीभाष्यकारस्य सूक्तिरपि सङ्गच्छते । यतो हि सर्वेऽपि जीवाः परमात्मन एवांशभूताः । पूर्वोक्ता परमात्मनि अतिशयभक्तिरेव वर्धमाना पराकाष्ठायां प्रपत्तिरूपा भवति । सा च सर्वांशेन परमात्मसमर्पणरूपेति जीवात्मतत्त्वं परमात्मनः पृथक् स्थातुं न शक्नोतीति अन्ते परमात्मानुग्रहेण प्रकतिसम्बन्धाद् विमुच्यते । इयं मुक्तिः केवलं प्रकृतितः । इतोऽपि अग्रे यथार्थमुक्त्यर्थं बहूनि सोपानानि अवशिष्यन्ते । एतावता केवलं जीवत्वमेव गतम् । आत्मस्वरूपविकासाय तु पुनः अप्राकृतमनोबुद्ध्याद्युपाधिभिः भूयोभूयः शरीराणि धार्यते एव । एतादृश्यवस्था एव जीवन्मुक्तावस्था इत्यपि उच्यते । जीवन्मुक्तपदे विरोधे सत्यपि जीवन्मुक्तावस्थया न विरोधः । जीवन्सन् मुक्तः कथमिति चेद् लक्षणया जीवन्सन्नपि मुक्तप्रायः इत्यर्थः । वस्तुतः इतः परमेव ज्ञानमार्गस्यारम्भः वक्तुं शक्यते । स्वस्मिन् अपृथक्भूतमेनं मुक्तमात्मानं परमात्मा लोके प्रकृतिमण्डले अवतार्य तद्द्द्वारा बद्धजीवान् उद्धरति । एतादृश्यामवस्थायामेव तेषामवतार इति सञ्ज्ञा भवति । एवं सः मुक्तात्मा नित्यं 

88 

परमात्मापृथक्भूतः उत्तरोत्तरमध्यात्मज्ञानवृद्ध्या स्वात्मानं विकासयन् अन्ते परिपूर्णविकासः सर्वात्मना परमात्मन्येव एकीभवति । अयमंश : " यद्यपि तद्देशे प्रेष्यप्रेषकभावो नास्ति तथापि अहं प्रेषित एव" इति अज्जामहोदयानां वचनेषु विद्यमानेन गूढार्थेन जागरूकतया अनुसन्धाने सति ज्ञातुं शक्यते । यथा वा नद्यः समुद्रं लक्ष्यीकृत्य प्रवहन्त्यः मध्ये मध्ये शुष्कानि क्षेत्रादीनि सिञ्चन्त्यः पिपासूनां पिपाशां शमयन्त्यः सत्यः अन्तिमे समुद्रेण सह एकीभूता भवन्ति । एवमेव मुक्तात्मानोऽपि सदा परमब्रह्मैव लक्ष्यीकृत्य वर्तमाना अपि मध्ये मध्ये स्वसम्बन्धेन अन्यानपि बद्धजीवान् परमात्मनः स्वरूपगुणविभवादिभिः परिचयं कारयित्वा तेषामाध्यात्मिकादितापान् शमयन्तः ते अन्तिमे परमात्मन्येव लीयन्ते इत्यपि 'नदीनां सागरो गतिः' इति साररूपेण उक्तमर्थमपि ते एव अज्जामहोदयाः स्वभक्तान् जिज्ञासून् बोधयन्ति स्म । अनेनापि ज्ञायते मुक्तिः न सहजा न सुलभा च । ' अनेक जन्मसंसिद्धः ततो याति परां गतिम्" इति गीतावचनमेवात्र प्रमाणम् । पूर्वोक्त रीत्या आत्मतत्त्वज्ञानेन आत्मस्वरूपावाप्त्यर्थमेव मनुष्येण प्रयासः कर्तव्यः । न तु आधिभौतिकाधिदैविकवस्तुमात्रेण सन्तुष्टिः कर्तव्येति " मर्त्येनामृतमीक्षते” इति श्रुत्यर्थस्य स्पष्टरूपेण प्रदर्शनमपि अस्याः सत्यसिद्धेः उद्देशः । कलिकालवशादद्य तादृशाध्यात्मज्ञानिनां दौर्लभ्याद अध्यात्मशास्त्राणामुद्देश्यमेव न ज्ञायते जनैः । अङ्गिवेदापेक्षया तदङ्गभूतं शास्त्रमेव प्रबलं भवदस्ति उत्तरोत्तरं तस्यैव प्राधान्यं क्रियमाणं च वर्तते । शास्त्रस्य उद्देश्यदृष्ट्या न कोऽप्यधीते शास्त्रम् । स्वात्मा कः मम जन्मनो लक्ष्यं किमिति न कोऽपि जिज्ञासते । सन्दर्भवशात् सर्वकारसम्पत्तिः यत्र लभ्यते तदेव शास्त्रं पठ्यते । स्वपठिते शास्त्रे अभिमानं कृत्वा इतरशास्त्राणां वैयर्थ्यं मन्यन्ते । एतादृशी अतीव शोचनीया स्थितिर्वर्तते । गीतायाम् 

44 

अध्यात्मविद्या विद्यानाम्" इत्यध्यात्मविद्यैव जनाना मुत्तारिका इति सत्यपि तद् रहस्यमपि बहवो न जानन्ति । 'आत्मविद्या च देवि त्वम्" इत्यध्यात्मविद्यामृषयः प्रशंसन्ति । एवमध्यात्मविद्यायां विशालभावनामकृत्वा तत्रापि अभिमानमेव वर्धयित्वा सत्यनिर्णयमकर्वन्तः जनाः तत्रापि कलहमेव वर्धयन्ते, कीदृशं दौर्भाग्यं मानवानामिति दृष्ट्यैव सत्यान्वेषणं कृतं 

वस्तुतः जगदुद्धारार्थमेवावतीर्णा : महापुरुषाः मूलभाष्यकर्तारः सर्वेऽपि प्रामाणिकाः इति तेषां भाष्यमामूलचूडं परिशीलनेन ज्ञायते । परस्परं वचनभेदस्तु तत्तद्देशकालाधिकार्यनुगुणतया 

89 

— 

जात इतिज्ञायते । तावता तेषां महापुरुषाणामात्मतत्त्वविषये मतभेद आसीदिति तु न वक्तुं शक्यते । तदनन्तरकालिकैः तेषां धर्मसङ्कटस्थितिमज्ञातवद्धिः केवलं शब्दमात्रपरायणैः तत्तद्भाष्यग्रन्थस्य तथा व्याख्यानं कृतं यथा तेषां मूलपुरुषाणामपि आत्मतत्त्वविषये च मतभेद आसीदितीव । आत्मतत्त्वजिज्ञासुजनेषु यथार्थतत्त्वविषयक मोहश्च उत्पादितः द्वैतमेवाद्वैतमेवेत्यादिवादाः फलसाधनयोरेकेकांशस्य प्राधान्यमादाय प्रवृत्ताः न तात्त्विकाः वस्तुतः एतन्मतद्वयमपि आत्मनः साधनावस्थां साध्यावस्थां कालभेदेन उभयावस्थाञ्च बोधयति । तत्र द्वैतं - साधनावस्थाम्, 

। 

अद्वैतं फलावस्थमा त्मतत्त्वं बोधयति । तदात्मतत्त्वं च न निर्विशेषम् । निर्विशेषे वस्तुनि प्रमाणाभावात् । एतादृशविचित्र चिदचित्प्रपञ्चस्य मूलबीजभूतं तत्त्वं कथं निर्विशेषं भवेत् । श्रीशङ्कराचार्यैः ब्रह्मसूत्रेषु निर्विशेषतत्त्व प्रतिपादनं तु बौद्धान्सन्तर्प्य वैदिकमतसंरक्षणार्थमेव । सविशेषाद्वैतं च उभयोः अवस्थयोः कालभेदेन अविरोधं प्रदयर्शयति । अतः सर्वेषां कृते सर्वमावश्यकम् । अत एव भगवतो भाष्यकारस्य वेदार्थसङ्ग्रहे - " अभेदो वा भेदो वा द्वयात्मकता वा कोऽयमर्थः समर्थितो भवतीति" स्वयं प्रश्नमुत्थाप्य " सर्वस्य वेदवेद्यत्वात् सर्वं समथितं भवति" इति सिद्धान्तकथनं पूर्वोक्तमर्थं समर्थयति । उपरि गन्तव्यं चेत् सोपानेनैव गन्तुं शक्यम् । उपरि आरूढस्य पुरुषस्य कृते सोपानस्यानावश्यकत्वेऽपि तत्सोपानं स्वस्थाने तिष्ठेदेव । एवमुपरि जिगमिषोः सोपान मावश्यकं चेदपि तदेव साध्यं तु न भवत्येव । एवमेव तत्त्वक्षेत्रेऽपि साध्यसाधनभावस्य आवश्यक त्वेन सर्वैराचार्यैः समयानुकूलं साध्यसाधनयोर्मध्ये प्रधानतया एकैको भागः प्रदर्शनीयः अभूच्चेदपि तेषामाचार्याणामन्यस्यांशस्य निराकरणे तात्पर्यं नासीदेव । यतो हि श्रुतिस्मृत्यादयः सर्वेऽपि ब्रह्मणः प्रलये मुक्तौ च एकत्वावस्थां सृष्टौ बहुत्वावस्थाञ्च स्वयं प्रदर्शयन्ति चेत्तेषां श्रुत्यादीनां प्रमाणानां द्वैताद्वैतादीनां मतानाञ्च ब्रह्मणः एकत्वबहुत्वा वस्थयोश्च कथं विरोधो भवेत् । विरोधे सत्येव एकस्य गौणोऽर्थः कल्पनीयः । एकं बीजमनेकधा भूत्वा पुनेरेकत्वावस्थां प्राप्नोति इति सहजो नियमः । सर्वोऽपि आत्मस्वरूपस्यैव स्वरूपावस्था विकासावस्था चेति " तदात्मानं स्वयमकुरुत " ( तैत्ति. ब्र. ७ ) " तदैक्षत बहुस्यां प्रजायेय" (छा. ६।२।३) इत्यादिश्रुतिभिः "बीजं मां सर्वभूतानां विद्धिः पार्थ सनातनम्" (गी. ७।१०) इति भगवद्गीतया च स्पष्टं प्रतिपादितम् । अत्रायं सारार्थः- लोकहितार्थमवतीर्णैः महापुरुषैः दयावशात् तत्तत्काले जिज्ञास्वनुसारं लेशतः 

स 

90 

आत्मतत्त्वं तत्साधनञ्च वक्तव्यमभूत् । साक्षादात्मस्वरूपं तु अतीवगहनं तस्य पूर्णपरिचयः न कारयितुं शक्यते न वा कर्तुं शक्यते केनापि । तत्प्रदर्शितमार्गेण जिज्ञासुभिः अन्ते स्वयमेव महता तपसा तद्वस्तु लब्धव्यं भवति । अत एव भगवता श्रीकृष्णेनापि 

“उद्धरेदात्मनात्मानं नात्मानमवसादयेत् । 

आत्मैव ह्यात्मनो बन्धुः आत्मैव रिपुरात्मनः " (गी. ६।५ ) इत्युक्तं तदनुगुणमार्गश्च प्रदर्शितः । श्रुतिरपि 'विज्ञानेनात्मानं वेदयते' (नारा.उ.७९) इति स्वयं तत्त्वमन्विष्य अन्विष्यकार्यकारणश्रृङ्खलाया मुपर्युपरि गत्वा यथा सा श्रृङ्खला अन्तिमे आत्मतत्त्वे पर्यवस्यति तथा चिन्तनं कृत्वा अध्यात्मविज्ञानेन तदनुगुणसाधनेन च स्वेनैव तद्वस्तु प्राप्तव्यमिति वदति । स एव विषयः अस्याः सत्यसिद्धेः । एवं सर्वत्रापि तत्र तत्र यः सत्यांशः उपलब्धः स एवाधुना सत्यसिद्ध्याख्यग्रन्थरूपेण सर्वेषां हस्ते वर्तते । इयं सत्यसिद्धिः जिज्ञासूनां विदुषां नेत्रमुन्मीलयेदिति सद्भावनयैव लिखिता । अतः सर्वेऽपि जिज्ञासवः एतद्भावनयैव पठन्तु । परमात्मापि तदनुगुणविवेकं च प्रददातु इति तं परमात्मानं जगदीश्वरं सत्यस्वरूपं सर्वान्तर्यामिणं प्रार्थयामः । इति शम् । 

### वेदान्तसिद्धान्तः 

44 

द्वैतमेवाद्वैतमेवेत्याद्येकैकमंशमादाय प्रवृत्ता वादास्तु स्वस्वमताभिनिवेशमूलकाः, न तात्विकाः न वा परिपूर्णाः । तत्त्वतः निर्णये तु, कारणदृष्ट्या फलदृष्ट्या च अद्वैतम् । सृष्टिदृष्ट्या साधनदृष्ट्या च द्वैतमित्येतदुभयमपि कालभेदेन स्वीकर्तव्यमित्येव वैदिकः सिद्धान्तः । ‘“सदेव सौम्येदमग आसीद् एकमेवाद्वितीयम्" (छा.उ. ६.२.१) “ तदैक्षतबहुस्यां प्रजायेय" (छा.उ. ६.२.३ ) इत्यादिश्रुतिभिः पूर्वोक्तार्थः स्पष्टो भवति । अद्वैतमात्मतत्त्वमेव, तच्च अग्रे सृष्टेः पूर्वमेकमेवासीत्, म्मध्ये चिदचिदात्मकानन्तरूपं सत्, सृष्टेरनन्तरं च एकमेव भविष्यति । यथा बीजं पूर्वमेकम्, मध्ये अनेकं सत् पुनरन्ते बीजमेव भविष्यति । 

। जगन्मूलबीजभूतं तदात्मतत्त्वमनन्तविशेषगर्भितम्, न निर्विशेषम् । 

एतादृशविचित्रचिदचित्प्रपञ्चस्य मूलं तत्त्वं कथं निर्विशेषं स्यात् । यथा विचित्रशाखापत्रपुष्पफलात्मकाम्रवृक्षरूपेण परिणामानुकूलशक्तिविशेषः आम्रबीजे स्वीक्रियते । अन्यथा तस्माद् यदि पनसोऽपि स्यात् तदा बीजं निर्विशेषं स्यात् । " यच्चेहास्ति यच्च91 

नास्ति सर्वं तत्र समाहितम् " (छा.उ. ८.१.३), "एकं बीजं बहुधा यः करोति " ( श्वे. उ. ६.१२), “बीजं मां सर्वभूतानां विद्धि पार्थ सनातनम् " (गी. ७.१० ) इत्यादि श्रुतिस्मृतिभिः अयमर्थः ज्ञातुं शक्यते । छान्दोग्ये वटबीजदृष्टान्तेन अयमर्थः एवं प्रकाशितो वर्तते गुरुः शिष्यं जगन्मूलकारणतत्त्वबोधयितुमेकं वटस्य बीजमानाय्य तदन्तर्वर्ति धानासु एकां धानां विभेद्य पृष्टवान्, किं निभालयसे इति । शिष्येण न किञ्चिद् भगव इति उत्तरे दत्ते न किञ्चिद् दृश्यते चेदपि 

दृश्यते चेदपि एतादृशविचत्रविस्तृतशाखापत्रपुष्प फलात्मकवटवृक्षरूपेण परिणामानुकूलविशेषः कश्चन वटबीजे स्वीकर्तव्य एव । यमणिमानं त्वं न निभालयसे स एव एवं महावटवृक्षरूपेण परिणतो वर्तते । एवमेव जगत्कारणमतिसूक्ष्मं दुर्ज्ञेयमात्मतत्त्वमपि, एतद्विचित्रचिदचिदात्मकजगद्रूपेण परिणामानुकूलविशेषविशष्टमेव 

ज्ञातव्यमिति गुरुः तं निर्विचिकित्सं च इति । वस्तु चेत्, सविशेषमेव, न निर्विशेषम् । निर्विशेषं तु न केनापि प्रमाणेन सिध्यति तादृशस्य शशशृङ्गायमाणत्वात् । अयमर्थः श्रीभाष्ये जिज्ञासाधिकरणे महासिद्धान्तारम्भे ‘“निर्विशेष वस्तुवादिभिः निर्विशेष वस्तुनि इदं प्रमाणमिति न शक्यते वक्तुम्, सविशेषविषयत्वात् सर्वप्रमाणानाम्" इत्यादिवचनैः ज्ञातव्यः । 

श्रीशङ्कराचार्यैः ब्रह्मसूत्रभाष्ये 

ब्रह्मसूत्रभाष्ये निर्विशेषतत्त्वप्रतिपादनं तु तात्कालिकबौद्धानां सन्तृप्त्यर्थमेव । अन्यथा वश्यराजानः मणिमन्त्रतन्त्रौषधिसिद्धाः शुष्कतार्किकाः जैनाः बौद्धाश्च एनं वेदवादिनं मत्वा राजाज्ञया मारयेयुः । अतः प्राणपणेनापि वैदिकमतसंरक्षणे कटिबद्धैः तदर्थमेवावतीर्णैः महामेधाविभिः श्रीशङ्कराचार्यैः वैदिकमतं बौद्धैर्ग्रस्तप्रायं संरक्षितुं स्वभाष्ये बौद्धसम्मताः वस्तुनिर्विशेषत्वजगन्मिथ्यात्वा दयः वादाः वक्तव्याः अभूवन् । बौद्धा एव स्वलक्षणप्रत्यक्षमात्रप्रामाण्यवादिनः । ते एव जातिगुणक्रियाशून्यं निर्विशेषं स्वलक्षणं वस्तु स्वीकुर्वन्ति । जातिगुणक्रियादयः विकल्पाः सर्वेऽपि मिथ्या इति वदन्ति । वस्तुतस्ते वादाः न वैदिकाः, कुत्रापि वेदान्तेषु वस्तुनो निर्विशेषत्वं जगन्मिथ्यात्वं तत्साधनाय रज्जुसर्पादिदृष्टान्ताश्च नोक्ताः । किन्तु जगतः सत्यत्वम्, परिणामवादानुकूलाः मृद्घटः तन्तुपटः ऊर्णनाभिः इत्यादयः दृष्टान्ता एव प्रतिपादिताः । 

तर्हि वैदिकवादे ब्रह्मापि सत्यं, जगदपि सत्यमिति सत्यद्वयं स्वीक्रियते वा इति चेत् ! कस्योपादेयत्वं कस्य त्यागत्वं कुतः ? इति वक्तव्यम् । ब्रह्म यादृशं निरुपाधिकं सत्यं तादृशं सत्यं न जगत्, किन्तु तत्तद्देशकालेषु तत्तद्रूपेणैव सत्यम् । ब्रह्म तु सर्वस्मिन् देशे सर्वस्मिन् 

92 

काले सर्वरूपेण स्वरूपेण च सत्यम् । अतः सत्ये तारतम्यं स्वीकर्तव्यम् । सत्यत्वे तारतम्यमेव मिथ्यात्वेपि तारतम्यं भवति । अयमर्थः ब्रह्मसूत्रे “सत्यपदं निरुपाधिकसत्तायोगि 

तेन । 

विकारास्पदमचेतनं तत्संसृष्टश्चेतनश्च नामान्तरभजनार्हावस्थान्तरयोगेन 

ब्रह्माह 

— 

तयोः 

व्यावृत्तः। निरुपाधिकसत्तायोगरहितत्वात्' 

इत्यादिजन्माद्यधिकरणीयश्रीभाष्येण ज्ञायते । अयमंशः श्रीशङ्कराचार्याणा मपि इष्ट इति विज्ञानवादखण्डनावसरे " वैधर्म्याच्च न स्वप्नादिवत्" (ब्र.सू.) इति सूत्रस्थेन "न स्वप्नादिवज् जाग्रत्प्रत्ययाः मिथ्या भवितुमर्हन्ति । कस्मात् ? वैधर्म्यात् । वैधर्म्यं हि भवति स्वप्नजागरितयोः । किं पुनर्वैधर्म्यं बाधाबाधाविति हि ब्रूमः । बाध्यते हि स्वप्नोपलब्धं वस्तु प्रतिबुद्धस्य मिथ्या मयोपलब्धो महाजनसमागम इति । नह्यस्ति मम महाजन समागमः, निद्राग्लानं तु मे मनो बभूव तेनैषा भ्रान्तिरुद्बभूवेति । नैवं जागरितोपलब्धं वस्तु स्तम्भादिकं कस्याचिदप्य वस्थायां बाध्यते" इति शाङ्करभाष्येण " प्राणा वै सत्यं तेषामेष सत्यम्" (बृह. उ. २.३.६) इत्यत्र प्राणाः जीवाः, सत्याः तदपेक्षयापि ब्रह्म सत्यमिति शाङ्करवचनैश्च स्पष्टं ज्ञायते । एतेन वस्तुस्थितिदृष्ट्या श्रीशङ्कराचार्यश्रीरामानुजाचार्ययोः अन्तरङ्गाशय एक एव आसीत् । देशकालवशात् शब्दविन्यासभेदमात्रमभूदित्यादिकं तत्त्वमुक्ताकलापस्य सत्यान्वेषणाख्यभूमिकायां निरूपितम् । द्वैतवादिनः श्रीआनन्दतीर्था अपि भक्तिशास्त्रदृष्ट्यैव ब्रह्मणः उपादानकारणत्वमस्वीकृत्य निमित्तकारणत्वमात्रं स्वीकृतवन्तः । भेदे सत्येव स्वापेक्षया उत्कृष्टे वस्तुनि प्रीत्यतिशयः सम्भवति । अभेदे तु स्वस्य स्वस्मिन् भक्तिः कथं सम्भवेदिति । मनुष्येण कथञ्चनापि प्रकृतितः विमोक्तुं प्रयासः कर्तव्यः तत्रैव भक्तेः अत्यन्तमावश्यकता भवति । अतो द्वैतं साधनकालिमिति जीवनमुक्त्यवस्थायां विश्राम्यति । प्रकृतिविमोकानन्तरं तु सहजतयैव आत्मनः उत्तरोत्तरं विकासो भवति । ब्रह्मणः अंशः जीवः यथा यथा उत्तरोत्तरमुपाधिरहितो भवति तथा तथा परमात्मना तुल्यो भूत्वा अन्तिमे ब्रह्मणा ऐक्यं प्राप्नोति । एतत् सर्वं सृष्टिविज्ञानदृष्ट्या ऋषिभिः जीवब्रह्मणोः स्वरूपम् अनुभूय “यतो वा इमानि भूतानि जायन्ते येन जातानि जीवन्ति यत्प्रयन्त्यभिसंविशन्ति " ( तैत्ति. उ. ३।१ ) इति अध्यात्मशास्त्रे निरूपितं वर्तते । 

अतः अद्वैतं विशुद्धात्मतत्त्वं तदेव फलरूपम् । द्वैतं तु साधन रूपमतः कालभेदेन उभयमपि अत्यावश्यकम् । अयमर्थः वेदार्थसङ्ग्रहे श्रीमद्रामानुजस्वामिभिः “भेदो वा अभेदो 

93 

वा द्व्यात्मकता वा कोऽयमर्थः समर्थितो भवति । सर्वस्यापि वेदवेद्यत्वात् सर्वं समर्थितं भवति" इत्याद्युक्तेन प्रकारेण ज्ञातुं शक्यते ॥ 

### द्वैतसिद्धान्तेन समन्वयः 

अन्यत्रोक्तं साधनप्रधानं द्वैतं फलप्रधानमद्वैतमिति । रामानुजमतं तु उभाभ्यामपि क्रोडीति तदेवाद्वैतपण्डितैरिदानीमुच्यमानं पूर्णविज्ञानरूपम् । अनेन ज्ञातुं शक्यते फलजिज्ञासा साधनकाले न कर्तव्या । शङ्कराचार्यस्य तु विज्ञानाद्वैतशून्याद्वैतेत्यादिमहायानिकमार्गिणां प्रबलत्वात् तेषां वैदिकैः सह विरोधो मास्तु इति तेषां सन्तृप्त्यर्थं फलभागमात्रं प्रदर्श्य बौद्धजैनवैदिकानां सौहार्दसाधनं प्रधानकार्यमासीत्। अतः श्रीशङ्कराचार्यैः तत्काले फलस्वरूपमद्वैततत्वमेव प्रदर्शितम्। तदनुगुणसाधनमपि ज्ञानमित्येवोक्तं न तु भक्तिः । 

44 

वस्तुतः भक्त्या त्वनन्यया शक्य अहमेवंविधोऽर्जुन । ज्ञातुं द्रष्टुं च तत्वेन प्रवेष्टुं च परन्तप''॥ (गी. ११ । ५४ ) इति ज्ञानदर्शनप्राप्तीनां सर्वेषामपि भक्त्या साध्यत्वं प्रदर्शितम् । एवं गीता द्वादशाध्याये " मय्यावेश्य मनो ये मां नित्ययुक्ता उपासते । श्रद्धया परयोपेतास्ते मे युक्ततमा मताः''॥ (गी. १२।२) इति भक्तेरेव ज्ञानापेक्षया सुलभत्वमुत्कृष्टत्वमुक्त्वा “ये त्वक्षरमनिर्देश्यमव्यक्तं पर्युपासते" इत्यादिना ज्ञानस्य दुर्लभत्वं दुष्करत्वं प्रदर्श्य " ये तु सर्वाणि कर्माणि मयि सन्न्यस्य मत्पराः । अनन्येनैव योगेन मां ध्यायन्त उपासते । । तेषामहं समुद्धर्ता मृत्युसंसारसागरात्। भवामि न चिरात् पार्थ मय्यावेशितचेतसाम्" इति भक्तानां भारः सर्वोऽपि भगवतैव स्वीक्रियत इति सुस्पष्टं कथनाद् भक्तेवैशिष्ट्यं प्रतिपादितम् । ज्ञानमार्गिणामप्यन्ते "ते प्राप्नुवन्ति मामेव" इति फलमेकमेवेत्युक्वा " क्लेशोऽधिकतरस्तेषामित्युपसंहारः कृतः । एवञ्च यद्यद्वैतमेव परमपुरुषार्थः स्याच्चेदपि तद् भक्त्यैव लभ्यमिति तत्त्वे स्थिते भक्तिमार्ग एव श्रेयानिति निश्चितवद्भिः आनन्दतीर्थैः भक्तेरेव परमसाधनत्वं प्रतिपादितम् । अत एव फलविषये इदानीं नास्था क्रियते । परमपुरुषार्थस्य भगवत्प्रसादैकलभ्यत्वं यतस्तैः सिद्धान्तितं तद्विषये तेषां चिन्ता नास्ति। अत एव भगवतो जगदुपादानत्वविषयेऽपि नैवातीवास्था तेषाम्। ब्रह्मणः उपादानत्वस्य भक्तिपोषकत्वाभावात्। अतः तन्मतस्य साधनप्रधानत्वात् साधनस्य च 

94 

स्थितिरेव तैः वर्णिता । 

साधनकालश्च 

भेदप्रधानत्वात्, साधनकालिकी जगतः जगत्सृष्ट्यनन्तरमारभ्य केवलं जीवन्मुक्त्यवस्थाप्रप्तिपर्यन्तमेव । स च कालः सर्वथा भेदप्रधानः । अत एव तैः जीवन्मुक्तिपदे रामानुजमतवद् विरोधो न प्रदर्शितः प्रत्युताङ्गीकृतश्च । 

वस्तुतः मनुष्यैः पूर्वं क्रियमाणं सर्व साधनं जीवन्मुक्तावेव पर्यवस्यति । रामानुजमते तु जीवनमुक्तिपदे अर्थविरोधस्य प्रदर्शितत्वाज् जीवन्मुक्तिरेव निराकृता इति भ्रान्तिर्जाता। तत्कारणं तु असकृदस्माभिरुक्तम्, एव " अर्थप्रत्ययशब्दानामितरेतराध्यासात् शङ्करः" इति न्यायः अत्रापि अन्वीयते। अतः जीवन्मुक्तिपदं विस्मृत्य तादृशी स्थितिर्जगति भवेद्वा न वा इति चिन्तनीयम् । न भवेदिति कश्चित् शपथयति चेत् स वेदान्ततत्त्वमेव न जानातीत्यर्थः । अत्र " ब्रह्म समश्नुते" "तमेवं विद्वानमृत इह भवति" इत्यादौ अत्र इह इत्यादि पदानामर्थः रामानुजीयैः एभिः अवहितो वा न वा । स्वमानसंरक्षणार्थमत्र ब्रह्मानुभव एव न भवतीति एते कथं शपथयन्ति। भगवद्भाष्यकारैः " अत्र ब्रह्म समश्नुते" इत्यस्य उपासनाकालिकब्रह्मानुभवः इत्येवाभिप्रायः उक्तः । 

एव। 

इतरे तु अत्र ब्रह्मानुभवं वदन्तः शरीरावस्थायां जायमानब्रह्मानुभवान् 

मुक्तिकालिकब्रह्मानुभवः अतीव विलक्षणः अतीव विस्तृतश्चेति वदन्ति । अत एव सदेहमुक्ति : विदेहमुक्तिश्चेति मुक्तिभेदोऽपि तैः वर्ण्यते । एवञ्च यथा पदभेदः तथा अवस्थाभेदोऽपि वर्तते रामानुजमतेऽपि सावस्था अङ्गीक्रियते एव। “जीवन्मुक्तादिशब्दः क्वचिदुपचरितस्तत्समावस्थयैव" (तत्त्व.मु. जीव. ७३ ) इति जीवन्मुक्ताः भवन्त्येते इति आर्षप्रयोगस्य औपचारिकी व्यवस्थोक्ता आचार्यैः । यदि पदमात्रे 

यदि पदमात्रे विद्वेषस्तर्ह्यन्यत् पदमन्विष्यताम् । क्वचिन्मुख्यप्रयोगापेक्षयाऽपि औपचारिकः प्रयोगः स्वरसः अभीष्टार्थप्रदोऽपि भवति । तादृशस्थले मुख्यप्रयोगापेक्षया औपचारिकः प्रयोगः आवश्यकः। राजवीथीसमीपे गृहमस्तीति प्रयोगापेक्षया राजवीथ्यां मम गृहमस्तीति प्रयोग एव विवक्षितार्थ बोधको भवतीति सर्वेऽपि जानन्त्येव। अतः अनुभवप्रधाने लोके नराणां व्यवहाराः अनुभवेनैव निर्वाह्याः न तु शास्त्रेण । अतस्तत्त्वविषये अनुष्ठानोपयोगि विषय एव वक्तव्य इति मन्यते कश्चित् तदा द्वैतमेवानुसर्तव्यम् । 

95 

अद्वैतं कदा भवतीति प्रश्ने "सदेव सौम्येदमग्र आसीद् एकमेवाद्वितीयम्" इत्यादी अग्रे इत्युत्तरं तत्रैव वर्तते। तस्य सृष्टेः पूर्वमित्यर्थः सर्वैरङ्गीकृतः । तदानीं तु न कोऽपि व्यवहारः, यदा व्यवहारः तदा तत्त्वत्रयमनिवार्यम्। 

द्वैतसिद्धान्ते तु अद्वैतवाक्यानामौपचारिकत्वमेव वक्तव्यं भवति । अत एवोपादानत्वमपि ब्रह्मणः नाङ्गीक्रियते। 

आहत्य सर्वव्यवहारस्यापि द्वैतमूलत्वादारम्भात् प्रभृति जीवन्मुक्त्यवस्थाप्राप्तिपर्यन्तं भेद एव पारमार्थिकः, अभेदस्तु मिथ्यैव । इदमेव तात्पर्यं द्वैतवेदान्तस्य अत्र को दोषः वक्तुं शक्येत। एवमेव सृष्टेः पूर्वं सृष्टेः समाप्तौ च एैक्यमपि अनिवार्यम् । 

एवमेव सर्वशास्त्राणां सर्वतत्त्वानामपि नियमेन काचन मर्यादा वर्तते। तन्मर्यादारक्षणे कस्यापि न कापि घर्षणा । अन्ततः एकस्मिन्नेव गृहे कृमिकीटादयोऽपि बहवः अज्ञाताः जीवाः वसन्ति। तत्तत्स्थाने तेषां तेषां सञ्चारे न कापि घर्षणा भवति । मर्यादोल्लङ्घने त्वनिवार्या घर्षणा । 

जीवन्मुक्त्यवस्था कदा, तदनन्तरं किं भविष्यतीत्यादिप्रश्नानामुत्तरं तु भगवतैव वक्तव्यम्। सर्वं तद्धस्ते एव वर्तते । अतस्तद्विचारोऽपि इदानीं मर्यादातीत एव । कुर्वन्ति किल इतरमतस्था इति चेत्, वस्तुतः इदं तेषां मर्यादातिक्रमणमेव केवलं कुतूहलमात्राद् विचारः क्रियते । एतद्विरुद्धतया वर्तमानकाले अद्वैतमङ्गीक्रियते चेत्, तर्हि भक्तिसिद्धान्तस्य सम्पूर्णनाश एव । तदिष्टमेवास्माकं यदि कश्चनाद्वैती वदेच्चेत्, तर्हि भक्तिमन्तरा ज्ञानं कस्मिन् आपणे लभ्यते ? भक्तिर्वा कस्मिन् आपणे लभ्यत इति पुनः प्रश्ने भक्तिरेव सहजा सर्वत्रापि लभ्येत । लोकानुभवेन इदं सर्वं ज्ञातुं शक्यम् । 

महनीयविषये पोतिर्भक्तिः । मदपेक्षया महनीय एव कश्चिन् न दृश्यत इति कोऽपि वदेच् चेत् स उन्मत्त एव । तस्य ज्ञानमपि न भवेत् । एतादृशैः केवलं वितण्डावादिभिः सह चर्चया न कोऽपि लाभः । ज्ञानं तु फलं न तु साधनम् । वर्तमानकालिकं ज्ञानं सर्वमपि चित्तवृत्तिरूपमेव । अतः भक्तिमार्गे न कापि अनुपपत्तिः । 

96 

द्वैतमते भगवान् विष्णुः स्वतन्त्रः स्वामी, रक्षकः अन्यत् सर्वं रक्ष्यं, अस्वतन्त्रम् । एतानि तत्त्वानि सर्वाणि भिन्नान्येव । एकतत्त्वमूलकं सर्वमिति न स्वीक्रियते । अतः भक्तिः जीवस्य परतन्त्रस्य स्वामिनि विष्णौ सहजा सुलभा च । तदुक्तम् 

44 

— 

" स्वतन्त्रमस्वतन्त्रं च द्विधा तत्त्वमुदीरितम्। स्वतन्त्रो भगवान् विष्णुरस्वतन्त्रमिदं जगत्" ॥ भक्तिमार्गानुसारिणां भक्तानां कृते भगवानेव सर्वं विधास्यतीति न कापि चिन्ता। साधकस्य अध्यात्ममधिदैवं द्वयमपि एकमेव इदानीन्तनसाधनदृष्ट्या । अधिदैवं यद्यपि बह्वर्थगर्भम्। यतः देवताः सर्वफलप्रदाः आर्तः जिज्ञासुः अर्थार्थी एते त्रयोऽपि देवतावादिनः । एतेषु त्रिषु अध्यात्मप्रसक्तिरेव नास्ति । तत्तत् फलार्थमेव देवतानां भजनं क्रियते । चतुर्थो ज्ञानी तु भक्तेषु अन्तर्गतत्वाद् भक्तोऽपि भवति, ज्ञानीति निर्देशाज् ज्ञानी अपि भवति । अयमेव अध्यात्मनिष्ठः इति वक्तुं शक्यः । अत एवोपरि "ज्ञानी त्वात्मैव मे मतम्" इति स प्रशस्यते। अतः स्थूलदृष्ट्या तस्याधिदैविकत्वेऽपि तत्त्वदृष्ट्या तस्याध्यात्मिकतापि अनिवार्या । अतः भक्त्यैव सर्व लब्धुं शक्यते परमात्मप्रसादद्वारा इत्येव तेषां सिद्धान्तः। अतो द्वैतसिद्धान्तः जीवानामुन्नतये अत्यन्तमुपयोगी वर्तते । अन्यत् सर्वं वागालम्बनमात्रम्। 

### अज्ञात-विषयः 

यथा श्रीशङ्कररामानुजमतयोः मिथः सामरस्यं तथा आनन्दतीर्थीयमतस्यापि उभाभ्यां सामरस्यं प्रदर्शयितुं शक्यम्। 

भक्तिमार्गो वा ज्ञानमार्गो वा यः कोऽपि मार्गो भवतु साधनं तु नियमेन भेदगर्भम् । एतल्लोके अभेदानुभवः केवलविज्ञानरूपः न तु ज्ञानरूपः तद्दृष्ट्या आनन्दतीर्थीयं मतं भेदमेव प्राधान्येन प्रतिपादयति । पुरोहितोऽयं राजा सम्वृत्तः इतिवत् सम्पूर्णतया साधनाकालपर्यन्तमभेदस्तु औपचारिक एव । 

वस्तुतस्तु मनुष्यप्रयत्नाः सर्वेऽपि जीवन्मुक्तावेव पर्यवस्यन्ति । वास्तविकं मोक्षसाधनन्तु तदनन्तरमेव प्रारभ्यते। 

यद्यपि रामानुजमते जीवन्मुक्तिर्नास्तीति केचन मन्यन्ते । तत्र सम्यक् परिशीलने जीवन्मुक्तिपदे एव विचारः समापितः । न तु जीवन्मुक्त्यवस्थायाम्। अन्यतरपदस्य औपचारिकत्वमनिवार्यमित्येव तात्पर्यम् । अतो विज्ञानदृष्ट्या सर्वेषां सर्वं साधनं 

97 

जीवन्मुक्त्यवस्थायामेव पर्यवस्यति । तदनन्तरं तु वस्तुदृष्ट्या न तु तत्त्वदृष्ट्या बहुदूरं भेद एव अनुवर्तते । इयमेव मुक्तिः सायुज्यमुक्तिरित्युच्यते । 

साधनावस्थायां भेदस्य प्राधान्यादेव श्रीमदानन्दतीर्थैः ब्रह्मणः उपादानत्वं न स्वीकृतम्, किन्तु निमित्तत्वमात्रम्। उपादानत्वं विज्ञानेनैव ज्ञेयम् । न तु ज्ञानज्ञेयम् । साधनावस्थायां ब्रह्मणः उपादानत्वज्ञानं नोपयुज्यते । तत्रापि विशिष्य भक्तिसिद्धान्ते ब्रह्मणो जीवोपादानत्वे स्वीकृते उपादानोपादेययोः अभेदाङ्गीकाराद् भक्तिः कथं भवेत् । प्रत्युत भक्तिविरोधः स्यात् । अत एव आनन्दतीर्थैः उपादानत्वं नाङ्गीकृतम् । साधनकाले तस्याप्रयोजकत्वात् । 

सर्वेषां सिद्धान्ते अद्वैतमतेऽपि इदानीमेतावदेवाङ्गीकर्तव्यं वयं ज्ञानमार्गिण इति आर्भाट कुर्वतामपि ज्ञानं न विशुद्धम्, किन्तु वृत्तिरूपमेवाङ्गीक्रियते तच्च ज्ञानं गौणम् । वस्तुतः ज्ञानपदमात्मस्वरूपवाची। लोके तु सर्वेषां मते वृत्तिरूपमेवाङ्गीक्रियते । भक्तिपदार्थोऽपि तन्मते अन्तकरणवृत्तिविशेषरूप एव । एवञ्च वृथा कलहेन न कोऽपि लाभः । प्रत्युत भक्तेः 

निरतिशयपरुषार्थसाधनत्वम्, 

श्रममन्तरा 

44 

भवत्सम्मतस्य 

ज्ञानस्य 

तु क्लेशोऽधिकतरस्तेषामव्यक्तासक्तचेतसाम्" इति क्लेशाधिक्यं च कण्ठत एवोक्तम् । अतश्च भक्तिमार्गे उपादानत्वं नोपकारकम्। अतः उपादानत्वानङ्गीकारमात्रेण न कापि हानिः । 

एतावता मतत्रयाचार्याणां सर्वेषामपिमते साधनकाले जीवबह्मणोर्भेद एवेत्यस्मिन्नंशे न कोऽपि विवादः । किन्तु प्रायः सर्वेऽपि प्रौढपण्डिताः स्वाङ्गीकारमात्रेणैव वस्तुसत्तामनङ्गीकारमात्रेण वस्त्वभावमभिमन्यन्ते । सत्यमस्माकमधीनं वा सत्यस्याधीना वा वयम्। अतः सत्यान्वेषणमेव प्रथमं कर्तव्यम् । तत्तु केवलं भगवत्कृपा साध्यम् । न तु शरीरबलेन बद्धिबलेन वार्ताबलेन वा साध्यम्। 

उपसंहारः वादः अद्वैतपरो वा भवतु द्वैतपरो वा भवतु इदानीन्तनास्माकं परिस्थितिः कीदृशी वयं कस्यां कक्षायां वर्तामहे इत्यपि केनचिन् न ज्ञायते चेत् ! तेन किं वा साधयितुं शक्यम्। अतः प्रथमं स्वस्वरूपज्ञानं सम्पादनीयम् । तथालोचने वयं सर्वेऽपि न सिद्धपुरुषाः । मनुष्यजन्मनः सार्थक्यसाधनमेव परमोद्देश्यं त्रिकरणशुद्धया भवेद्यदि तर्हि स्वात्मानमेव साक्षीकृत्यैव विचारः सर्वोऽपि कर्तव्यो भवति । 

यदि साधनमार्गः कश्चिद्भवेत् तदिदानीं नियमेन भेदगर्भ एव। ब्रह्मणा ऐक्यमेव परमपुरुषार्थं मन्यमानानामपि तत्कथं प्राप्यमिति आलोचना आवश्यकी यदि प्राप्यं प्राप्ता 

98 

प्राप्तिः इति त्रिपट्यपि आवश्यकी एव । अतः सर्वा अपि साधनाः भेदगर्भाः एव । अहं ब्रह्म अहं ब्रह्म इति मनन मात्रेण केवलं शब्दावृत्या वा आत्मनो ब्रह्मभावो भवेत् किम्? इदानीं तनाहम्पदार्थः मिथ्येति वदतां तस्य मिथ्यात्वं यदि सम्पूर्णतया वास्तविकं ज्ञायेत तदानीं पुरुषार्थसिद्धिर्वक्तव्या। किन्तु तस्य साधनमार्गः कः ? 

अतः सर्वोऽपि साधनामार्गः भेदगर्भ एव। मनुष्यबुद्धिमूलकस्य साधनामार्गस्यावधिः जीवन्मुक्त्यवस्थाप्राप्तिरेव । तत्रैव मनुष्यप्रयत्नानां सर्वेषां समाप्तिः । तदनन्तरं तु सर्व परमात्माधीनमित्येिव परमं तत्त्वमिति तदभिज्ञा वदन्ति । 

एवञ्च अत्यन्तभेदवादिनां द्वैतिनामपि तादृशजीवन्मुक्त्यवस्था प्राप्तिरेव परमं लक्ष्यं भवितुमर्हति । तदनन्तरं तु नास्मच्चर्चाधीनमिति निश्चीयते चेत् ! सर्वसौहार्द स्वयं भेदेव। अतः पण्डितैः सर्वैरपि सत्यान्वेषणपरैर्भवितव्यं न तु केवलं चर्चा परायणैः । 

### ब्रह्म सविशेषमुत निर्विशेषं 

वेदान्तसूत्रव्याख्यानानि बहूनि सन्ति तत्रापि अद्यतनकाले साक्षात्प्रितिपक्षतया विद्यमानं वेदान्तदर्शनं द्वयमेव। एकं शङ्कराचार्योपज्ञं निर्विशेषम् अन्यच्च श्रीमन्नाथमन्युपज्ञं श्रीमद्रामानुजमुनिस्थापितं सविशेषाद्वैतम् (विशिष्टाद्वैतम्) । सविशेषं विशिष्टमिति च पर्यायौ। श्रीमद्रामानुजवटुकपूर्णविरचिते श्रीमद्रामानुजाष्टोत्तरशतनामावलिग्रन्थे 'विशिष्टाद्वैतपारगः' इति पदस्योल्लेखात् तत्पदं प्रचार आगतम्। 

ब्रह्मसविशेषमुतनिर्विशेषमित्येव मूलभूता समस्या । वस्तुतः न किञ्चिदपि वस्तु निर्विशेषं भवितुमर्हति इत्येव समाधानम्। किञ्च शास्त्रमिति प्रसिद्धं वेदान्तशास्त्रं सविशेषविषयकमेव भवितुमर्हति । सामान्यरूपेण विदिते विषये विशेषजिज्ञासया खलु विचारशास्त्रं प्रवर्तते। अत एव ईक्षत्यधिकरणं छान्दोग्ये सच्छब्दवाच्यं जगत्कारणतया निर्दिष्टं वस्तु चेतनाचेतनसाधारणत्वेन अचेतनं प्रधानमेव कुतो न भवतीति साङ्ख्यानामाक्षेपे उत्तरदानाय “ईक्षतेर्नाशब्दम्" इत्याद्यधिकरणं प्रवृत्तम्। प्रधानं न सच्छब्दवाच्यम्, सच्छब्दवाच्य ईक्षणस्य श्रवणेन तत्र जगत्सृष्ट्यनुकूलसङ्कल्पस्यावश्यकत्वात्। प्रधाने च तादृशसङ्कल्पस्यासम्भवात् तन्नसच्छब्दवाच्यम्। ईक्षणं च चेतनधर्मः अतः सच्छब्दवाच्यं वस्तु चैतन्यरूपं 

ब्रह्मैव जगत्कारणमिति 

जगत्कारणमिति सूत्रार्थः । तदनन्तराणि सर्वाण्यप्यधिकरणानि 

99 

सविशेषब्रह्मपराणीति स्पष्टं ब्रह्मसूत्रैर्ज्ञायते । गीतायाः उपनिषदां वचनानां विवक्षितमर्थं निर्धारयितुं प्रवृत्तं वेदान्तविचारशास्त्रं ब्रह्मसूत्राणि इत्युच्यन्ते । तानि सविशेषवाद एव अनुकूलानीति तटस्थविद्वांसः सर्वेऽप्यभिमन्यन्ते । विचारः सर्वोऽपि वस्तुतः सविशेषत्वे सत्येव सङ्गच्छते। अतः विचार्यमाणं वस्तु सविशेषमेव । 

वेदान्तशास्त्राद् बहुदूरं गता वेदबाह्या बौद्धा एव स्वलक्षणं ज्ञानमेकमङ्गीकृत्य तत्तद् विकल्परहितमत एव निर्विशेषवस्तुविषयकम्। इदमेव प्राथमिकं ज्ञानम्। धर्माश्च द्वितीयक्षणादारभ्य अस्मिन् वस्तुनि कल्प्यन्ते इत्यादिकं विस्तरेण प्रतिपाद्य एतेषां द्वितीयज्ञानानां विकल्पपदवाच्यत्वमेव वदन्ति । 

— 

अयं भावः 

तत्त्वं निर्विशेषमिति स्वलक्षणप्रत्यक्षमात्रप्रामाण्यवादिनो बौद्धाः । स्वलक्षणज्ञानं नाम यद् वस्तुस्वरूपमात्रं प्राथमिके प्रत्यक्षे भासते । तदा धर्मा न भासन्ते । अतः प्राथमिकं ज्ञानं निर्विकल्पकमित्युच्यते तदेव प्रमाणम् । धर्मविषयकं यज्ज्ञानं तद् विकल्पपदेनाच्यते। धर्माणामवस्तुत्वात् तद्विषयकं ज्ञानं भ्रम एव विकल्पोऽवस्तु निर्भासाद् विसंवादादुपप्लवः (प्रमाणवार्तिकम्) इति ते वदन्ति । एतन्मते विकल्पः सविकल्पक इति पर्यायौ । एतत् सर्वमप्रमाणमिति श्रीभाष्यगूढार्थसङ्ग्रहे तत्त्वमुक्ताकलापव्याख्यायां सर्वङ्कषायाञ्च बहुविस्तरेण विचारितम् । अतश्च प्रथमाक्षिसन्निपातजन्यं ज्ञानमपि न निर्विशेषवस्तुविषयकं भवितुमर्हति । 

नैय्यायिकादिभिश्चोपर्युक्तं बौद्धमतं नाङ्गी क्रियते । प्राथमिकज्ञानेऽपि धर्मधर्मिणोः ग्रहणमावश्यकम्। अत अन्ततः पदार्थद्वयविषयकं ज्ञानं प्राथमिकं ज्ञानम्। यद्यपि नैय्यायिकैर्निर्विकल्पकं ज्ञानमङ्गीकृतं किन्तु तदतीन्द्रियम् । वेदान्तिनां तु ज्ञानस्य स्वप्रकाशत्वादेतेषामतीन्द्रियं निर्विकल्पकमप्रमाणमेव । एवं च प्रथमाक्षिसन्निपातजन्यं ज्ञानमप्यन्ततो गुणगुणिविषयकमेव रूपस्याग्रहणे द्रव्यस्य ग्रहणासम्भवात्। यद्यपि तज्ज्ञानं तदा न विविच्येनापि पृथगनुपलम्भात् तथापि तदनन्तरं व्यवहारः स्पष्टं धर्मधर्मिविषयक एव भवति । अतो निविशेषं वस्तु जगति शशशृङ्गतुल्यमेव । कदाचित् प्रयुज्यमानमपि निर्विशेषपदं विवक्षितविशेषस्याभावात् तथा प्रयुज्यते । यथा जनसम्मर्दं दूरात् पश्यन् कश्चित् तत्प्रदेशादागच्छन्तमन्यं पुरुषं पृच्छति को विशेषः तत्र जनाः मिलिताः ? अन्यः उत्तरं वदति न कोऽपि विशेषः । आकस्मिकोऽयं सम्मर्दः इति । अथापि तत् क्षेत्रं शून्यमेवेति नार्थः । 

100 

न तु 

अत एव नैय्यायिकानां ' निर्विशेषो विशेष : ' इति वादोऽपि विशेषत्वजात्यभावाभिप्रायेण 

प्रमेयत्वपदार्थत्वादिधर्माभावाभिप्रायेण । 

अत 

श्रीभाष्ये 

इत्युक्तम्। 

“सविशेषोऽप्यनुभूयमानोऽनुभवः 

महासिद्धान्तारम्भे 

एवं सति जगत्कारणभूतं वस्तु न केवलं जगदुत्पत्त्किारणम्, अपितु जगत्सम्बन्धिसर्वविषयाणामपि ब्रह्मैव कारणमिति प्रथमाध्यायेन प्रतिपाद्यते । प्रत्यधिकरणं ब्रह्मणः चेतनाचेनवैलक्षण्य प्रतिपादनाय तदसाधारणधर्मा एव हेतुत्वेन प्रतिपाद्यन्ते । सर्वं वस्तूनां स्वभावानुरोधेनैव भवतीति बौद्धैः ब्रह्म नाङ्गीकृतम्। अतः नत्वास्तिकानां कर्तुमकर्तुमन्यथाकर्तुं समर्थं ब्रह्म स्वीकर्तॄणां मते तत् सम्भवति ब्रह्मणोनिर्धर्मकत्वे एतत् कथं सम्भवति। अतः ब्रह्मसविशेषमेव । एतेषां विचाराणां सर्वेषामपि समाप्तिबेलायां “सर्वोपेता च तद्दर्शनात्" इति ब्रह्मणः सर्वशक्तिमत्वं प्रतिपाद्य "सर्वधर्मोपपत्तेश्च" इति । तत्रत्यं शाङ्करभाष्यं ब्रह्मणः सर्वशक्तिमत्वं स्वीकरोति । 

कार्याधिकरणान्ते “न च कार्ये प्रत्यभिसन्धिः " ( ४.३.१३ ) इत्येतत् सूत्रभाष्ये किं द्वे ब्रह्मणी परमपरं चेति? बाढं द्वे " एतद्वै सत्यकाम परं चापरञ्च ब्रह्म यदोङ्कारः" इत्यादिना ब्रह्मद्वित्वं प्रतिपादितं श्रीशङ्कराचार्यैः तत्तु बौद्धानां सन्तृप्त्यर्थमेव । ब्रह्मद्वित्वे एकमेवाद्वितीयमित्यादि श्रुतीनां का गतिः । उभयोरपि ब्रह्मणोः सम्बन्धोऽस्ति वा न वा? बाढं द्वे इत्युक्त्वा प्रथमं परं ब्रह्म निर्दिश्य तदेवत्युपक्रम्य अपरब्रह्मनिरूपणं क्रियते परस्परमुभयोरसम्बन्धे ब्रह्मद्वयं स्वतत्रं स्यात् । अतः उभयोः सम्बन्धः कथमपि वक्तव्यः। अन्यथा केनापि कारणेन परं ब्रह्म अपरं ब्रह्म न भवेत्, तर्हि न केवलं ब्रह्मद्वयमपितु तदुपरिवर्तमानं सर्वमपि ब्रह्मैवेति ब्रह्मानन्यं भवेत्। 

इदमत्रावधेयम्- सङ्गीतविद्वान् कुत्र गतः इति प्रश्ने लोके सङ्गीतविद्वान् निद्रातीत्युत्तरं दीयते । वस्तुतः निद्राकाले स गायति वा अथापि सङ्गीतविद्वान् न निद्रातीति प्रयोग अपार्थम् एव स्यात्। सः जागरणानन्तरं पिशाचाविष्टः सन् गायतीति न कोऽपि मनुते परन्तु स एव गायतीत्येव मनुते। सङ्गीतविद्वान् निद्रातीति व्यवहारे तस्य सङ्गीतज्ञानस्य व्यक्त्यभावेऽपि शक्तिरूपेण तज् ज्ञानं वर्तत एव । नो चेत् सुषुप्तौ सर्वेषां सम्पूर्णज्ञानशून्यत्वाद् व्यवहारोपयोगिसामान्यज्ञानदृष्ट्यापि निद्राणः पुरुषः अन्य एव भवेत् । इष्टापत्तौ च निद्रावस्थापि मरणतुल्यास्यात्। नैतत् कस्यापि सम्मतम्। सुप्तोत्थितस्य निद्रावस्थायां101 

योऽहमासं स एवाहमुत्थितः इति प्रत्यभिज्ञापि विरुध्येत । ब्रह्मसूत्रमपि " स एव तु कर्मानुस्मृतिशब्दविधिभ्यः " इति इममर्थं स्पष्टं साधयति । तत्रापि अहमर्थनाशं नव्या निर्विशेषाद्वैतवादिनो वदन्ति । तत्तु चार्वाकमततुल्यमेव भवेन् न तु आस्तिक्यवाद इति सर्वथात्याज्यम्। अतो निर्विशेषं न किञ्चित्तत्त्वं भवितुमर्हति । कथञ्चननिर्विशेषपदप्रयोगस्तु अपेक्षितविशेषरहितत्वाद् धर्माणामनुन्मेषदृष्ट्या वेति बोध्यम्। एवं लोके शास्त्रपण्डितः अध्यापको निद्राति इत्यादयः प्रयोगा अपि दृश्यन्ते । तद्वदेव निर्विशेषसविशेषपदयोरपि अर्थभेदोऽवगन्तव्यः । 

अत एव पाञ्चरात्रपक्रियायां परव्यूहविभवान्तर्याम्यर्चावतारभेदः प्रतिपादितः । एतेषु परवासुदेवरूपं सर्वोत्तीर्णं निर्विशेषब्रह्मतुल्यम् । अथापि तत्र गुणानामनुन्मेषमात्रं न तु गुणानामसद्भावः । तदेव यदा व्यूहरूपमाप्नोति तदा ज्ञानशक्तिबलैश्वर्यवीर्यतेजसामपि षड्गुणानामाविर्भावाद् व्यूहवासुदेवनाम्ना व्यवह्रियते । अनन्तरं सङ्कर्षणप्रद्युम्नानिरुद्धेषु एकैकस्मिन्नपि द्वयोर्द्वयोर्गुणयोरुन्मेषः इतरचतुर्गुणानामनुन्मेषः । अनन्तरं रामकृष्णाद्यवतारा : विभवपदेनोच्यन्ते। सर्वत्र अणुतत्त्वेष्वपि वर्तमानः अन्तर्यामीत्युच्यते। सोऽपि भगवतः कश्चनावतारः । इतोऽपि मन्दमतीनामपि सुग्रहो भवितुमर्चावतारः । स एव देवालयादिषु पूजादिकं गृह्णाति । पूर्वोक्तपाञ्चरात्रपक्रियापि ब्रह्मणः सविशेषत्वमवस्थाभेदञ्च प्रतिपादयति । न तु सत्यत्वमिथ्यात्वभेदम् । 

अत्रेदं तात्पर्यम् – तत्त्वप्रतिपादकशास्त्रदृष्ट्या तत्त्वस्यावस्थाद्वयं वक्तुं शक्यते न तु तत्त्वद्वयमिति। पूर्वोक्तसङ्गीतविद्वद् दृष्टान्तेन ज्ञातुं शक्यते । यथा सङ्गीतविद्वान् सन्नपि सदा सङ्गीतं गायन् न तिष्टत्यव । निद्रायां तु सम्पूर्णज्ञानलोपो भवति तथापि गायनशक्तिस्तु तदन्तर्निहिता वर्तते एव । तस्या अपि लोपे तु जागरणानन्तरं स एव गायतीति लोकव्यवहारः सर्वसम्मतः कथं स्यात् । एवमेव ब्रह्मणोऽपि एकस्यैव कक्षाद्वयमनिवार्यम्। सर्वोत्तीणा स्थितिरेका किञ्चिदवतीर्य जगद्रूपेणावस्थितिरन्या वेदान्तेषु दृश्यत एव। न च तावता ब्रह्मद्वयं वा सर्वथा शक्तिशून्यं वा स्वीकर्तव्यम् । निर्विशेषमिति पदं तु धर्माणां तदा अनुन्मेषमात्रेण विविक्षितधर्माणाभावेन वा कथञ्चन प्रयोक्तुं शक्यते । न तु सर्वथाधर्माभावेन । निर्विशेषवस्तुनः शशश्रृङ्गायितत्वमिति पूर्वं बहुधा प्रतिपादितमेव । 

102 

"सर्वाच्चापरस्य" इति सूत्रे शाङ्करभाष्यं यथा च कारणं ब्रह्म त्रिषु कालेषु सत्त्वं न व्यभिचरति एवं कार्यमपि जगत् त्रिषु कालेषु सत्त्वं न व्यभिचरति । एकञ्च पुनस्तत्त्वम्। अतोऽप्यनन्यत्वं कारणात् कार्यस्य इति जगद्रूपेण विद्यमानस्यापि ब्रह्मणः कारणब्रह्म समानमेव सविशेषत्वं वा प्रतिपादयति । न तु मिथ्यात्वम् । 

अद्वैतमते ब्रह्मद्वयं प्रतिपाद्यते निर्विशेषं सविशेषञ्च जन्मादिकारणत्वं सविशेषब्रह्मणो लक्षणं जन्माद्यधिकरणे विचार्यते। तदेव निर्विशेषस्य कूटस्थानस्यनिर्विकारस्य शुद्धबुद्धमुक्तस्वभावस्य ब्रह्मणः उपलक्षणं भवति । सत्यं ज्ञानमनन्तमित्येव ब्रह्मणः स्वरूपलक्षणं तदेव ब्रह्म सर्वोत्तीर्णञ्चेति । 

कार्याधिकरणान्ते श्रीशङ्कराचार्याः एव किं द्वे ब्रह्मणी परमपरं चेति ? बाढं द्वे " एतद्वै सत्यकाम परं चापरञ्च ब्रह्म यदोङ्कारः" इत्यादिदर्शनात् । किं पुनः परं ब्रह्म किमपरमिति उच्यते - यत्राविद्याकृतनामरूपादिविशेषप्रतिषेदस्थूलादिशब्दैः ब्रह्मोपदिश्यते तत्परम् । तदेव 

यत्र 

नामरूपादिविशेषेण केनचिद्विशिष्टमुपदिश्येत इत्यादिशब्दैस्तदपरम् । नन्वेवमद्वितीयश्रुतिरूपरुध्येत, 

मनोमयः प्राणशरीरः भारूपः न अविद्याकृतनामरूपोपाधिकतया 

परिहृतत्वात्। अत्र तैः ब्रह्मणो सविशेषस्य मिथ्यात्वमुक्त्वा तदेवापरमिति मिथ्या सत्यञ्चेति ब्रह्मद्वयं क्रोडीकृत्य बह्मणो द्वैविध्यञ्चोक्तम्। तद्युक्तंवा ? यथा सर्पों द्विविधः एकः वलमीक : सर्पः । 

44 

11 

यदि च सृष्टिप्रकरणानि सर्वाणि क्रोडीकृत्य परिशील्यन्ते चेत् तदा जगन्मूलकारणप्रतिपादकानि वाक्यानि आत्मा वा इदमेवाग्र आसीत्, ततो वै सदजायत “सदेव सौम्येदमग्र आसीत् " ब्रह्म वा इदमेकमेवाग्र आसीत् " " तद्धेदं तर्ह्यव्याकृतमासीत् तन्नामरूपाभ्यां व्याक्रियत" " आत्मैवेकमेकमग्र आसीत् पुरुषविधः" इत्यादिवाक्यानि दृश्यन्ते। 

एषु वाक्येषु प्रतिपादितानि तत्त्वानि जगत्कारणानि यदि विभिन्नानि तर्हि एतेषामैककण्ठ्यं कथं सम्पादनीयम् । एकैकस्यापि पदस्य प्रवृत्तिनिमित्तं भिन्नं भिन्नमस्तोति तावन्मात्रेण वस्तुभेदः स्वीक्रियते चेत् तदा जगत्कारणमव्यवस्थितमेव स्यात् । किं बहुना अत्यन्तप्रसिद्धे तैत्तिरीयवाक्ये “ब्रह्मविदाप्नोति परम्" इत्यत्र ब्रह्मपदमेव वर्तते । अनन्तरं तु 

44 

आत्मन आकाशस्सम्भूतः" इत्यत्र आत्मपदं वर्तते । ब्रह्मपदप्रवृत्तिनिमित्तं तु व्याप्त्यादिकं 

103 

प्रसिद्धम्। एवं सति प्रवृत्तिनिमित्तभेदमात्रेण वस्तुभेदे सति आरम्भ अन्येन मध्ये अन्य इति पदानामैकण्ठ्यं न स्यात्। अतः प्रवृत्तिनिमित्तभेदे सत्यपि वस्तुभेदो न प्रामाणिकः । किमधिकोक्त्या विष्णुः नरायणः कृष्णः इति अमरकोषे विष्णुपर्यायाः पठ्यन्ते। एतेषां पदानां प्रवृत्तिनिमित्तभेदे सत्यपि तदर्थैक्यं सर्वसम्मतमेव । अन्यथा विष्णुसहस्रनामसु सहस्रं नामानि विष्णोः कथं स्युः । अत एकस्मिन् वस्तुनि नानाधर्मसमवायः सहजः प्रामाणिक : अनिवार्यश्च । ब्रह्मद्वयं कल्पयित्वा एकस्य सत्यत्वमपरस्य मिथ्यात्वमित्यादि श्रीशङ्कराचार्यवचनं बौद्धानां सन्तृप्त्यर्थमिति पूर्वमेवोक्तम् । तेषामाचार्याणां प्रयासे सत्यपि अपरपार्श्वे वैदिकानां विश्वाससम्पादनमपि तेषां महात्मनामावश्यकमभूत् । ये सविशेषब्रह्मवादिनं ज्ञानसम्बन्धस्वामिनं महात्मानमुक्तकण्ठः प्रशंसन्ति । ते कथं निर्विशेषवादिनः स्युः । एवं सर्वप्रमाणानां सविशेषविषयत्वान् निर्विशेषं वस्तु शशशृङ्गायितमेव । 

बौद्धानामाभिमुख्यसमादानार्थमेकपार्श्वे 

यद्यपि जगन्मूलतत्त्वस्यात्मनोऽनिर्वचनीयत्वाभिप्रायेण "नासदासीन्नो सदासीत् तदानीम् " "नेह नानास्ति किञ्चन" इत्यादीनि वाक्यानि प्रवृत्तानि दृश्यन्ते । तेन चानिर्वचनीयत्वे विचारप्रवृत्तिः कथमिति प्रश्नः समुदेति । तथापि सदसदाभिक्रमेण ब्रह्मत्वावस्थायां प्राप्तं तत्त्वमेव विचारस्य विषयो भवति । अनेन विचारस्य मूलाधारभूतमात्मतत्त्वमेवेति निर्णेतुं शक्यते। एवम् आत्मा असत् सद् ब्रह्म पुरुषः इत्यादिक्रमेण विकसितः सन् जगदाकारं प्राप्नोति । अङ्कुरपूर्व बीजस्योच्छूनावस्थैव जगन्मूलभूततत्त्वस्यापि उच्छूनावस्था ब्रह्म तच्च बृह/बृहि वृद्धौ इति धातु मूलकब्रह्मपदं शक्त्या ज्ञातुं शक्यते । अत एव जगतो मूलभूतस्य उच्छूनावस्था ब्रह्मपदेनोच्यते । बीजं यदा सहजजलसेकादिवशात् स्वयमुच्छूनं भवति, अनन्तरमेव तत्राङ्कुरारम्भः। अत एव ब्रह्मलक्षणप्रदर्शनमुखेनैव “यतो वा इमानि" इति श्रुतिमादाय जन्माद्यधिकरणं प्रवृत्तं न तु सत्यं ज्ञानमनन्तमित्यादाय । तेषां लोकेऽपरिचितत्वात्। तत्तु शुद्धं मूलभूतमात्मतत्त्वमिति यद्विचारस्य विषयो भवितुं नार्हति । 

104 

अयमंशः समस्या मध्ये योजितः अध्यात्मविज्ञानमेव ब्रह्मसूत्रेषु प्रदर्श्यते । 

मीमांसकाः सिद्धे वस्तुनि शब्दानां बोधनासामर्थ्याद् 

बोधनासामर्थ्याद् ब्रह्मणश्च सिद्धवस्तुत्वादुपनिषदां ब्रह्मप्रतिपादनसामर्थ्याभावाद् ब्रह्मविचाररूपोत्तरमीमांसा नारम्भणीया। लोके शब्दस्य प्रवृत्तिनिवृत्तिरूपक्रियान्वययोग्ये वस्तुनि एव बोधनसामर्थ्यान् नियमेन शब्दव्यापारः अप्रवृत्तप्रवर्तनमेव । यथा घट इत्युक्ते न श्रातुः यथार्थकर्तव्यनिर्णयो भवति । घटमानय इति क्रियान्वितपदप्रयोगे तु भवति स्वकर्तव्यावबोधः । तेन गुरुः घटानयनार्थं मां नियोजयतीति ज्ञात्वा शिष्यः घटानयने प्रवर्तते । गुरुवचनं च सार्थकं भवति। ब्रह्म तु नयनानयनादि क्रिया शून्यम्, अतः न शब्दवाच्यमिति वदन्ति । 

14 

न 

, 

च "ब्रह्म सवोत्कृष्टं जानीहि" इत्येतदर्थं "सत्यं ज्ञानमनन्तं ब्रह्म " इत्यादिवाक्यप्रयोग इति शङ्क्यम्, जानीहि इति ज्ञानस्य विधातुमशक्यत्वात् । अन्धं प्रति पश्य इति प्रयोगवत् स्यात् तत् । अतस्तत्तदुचितकरणानां सामीचीन्ये ज्ञानं स्वयं भवति न तु तत् पुरुषतन्त्रम्, अपि तु करणतन्त्रम्। पङ्गं प्रति गच्छ धाव इतिवत् तद्वाक्यं निरर्थकं भवेत्। अत उपनिषच्छास्त्रस्य ब्रह्मप्रतिपादनसामर्थ्याभावाद् ब्रह्मविचारशास्त्रं नारम्भणीयमिति पूर्वपक्षे 

— 

सिद्धेऽपि वस्तुनि सिद्ध्यति शब्दानां बोधनसामर्थ्यमिति उत्तरमीमांसा आरम्भणीयैवेति सिद्धान्तः । क्रियान्विते एव वस्तुनि शब्दशक्तिरिति नियमापवादोऽत्र क्रियते ब्रह्ममीमांसायां जिज्ञासाधिकरणे । स्वयं पुरुषार्थभूते वस्तुनि क्रियान्वयाभावेऽपि आदरातिशयः प्रदर्श्यतेऽत्र। यथा तवगृहे निधिरस्तीति वाक्ये श्रुते तद्गृहस्वामिनः आनन्दो भवति । तथा ब्रह्मसत्ता ज्ञायते चेदास्तिकानां सन्तोषो भवत्येव । तेन प्रयोजनादिकं तु अन्यदेतत्। 

अध्ययनादिना एव सामान्यत ब्रह्मशब्दार्थ अवगतः । तस्यैव विशेषजिज्ञासया ब्रह्ममीमांसा आरभ्यते । वस्तुनि सामान्यतो ज्ञाते विशेषतोऽवगमार्थं विचारः इति विचारशास्त्रस्य मर्यादा । एवं सति निर्धर्मके निर्विशेषे वस्तुनि कथं विचारः । अतो ब्रह्ममीमांसा शास्त्रस्य विषयो निर्विशेषं वस्तु भवितुं नार्हति । 

ब्रह्मशब्दोऽपि स्वतः बृहत्त्वादिगुणविशिष्टमेव वस्त्वभिधत्ते । ब्रह्मसूत्रेषु प्रत्यधिकरणं चिदचिद्विलक्षणत्वं ब्रह्मणः साधनार्थं कश्चन धर्म एव हेतुतया अभिधीयते । यथा 

105 

"विवक्षितगुणोपपत्तेश्च" ( 1.2.2 ) " धर्मोपपत्तेश्च " ( 1.3.8) "सर्वधर्मोपपत्तेश्च' (2.1. 36) इत्यादि। यतः निर्धर्मके वस्तुनि जिज्ञासैव नोदेति मनुष्यस्य । 

श्रीशङ्कराचार्यैस्तु ब्रह्मसूत्राणां भाष्यपीठिकारूपेण अध्यासभाष्यमेकं केवलं युक्त्यैव विलिख्य एकामपि श्रुतिं कुत्राप्यनुदाहृत्य यथा चायमर्थो वेदान्तानां तथा वयमस्यां शारीरकमीमांसायां प्रदर्शयिष्यामः इति निर्धर्मके वस्तुनि उपनिषदां समन्वयस्य प्रतिज्ञा कृता । तेन स्वकल्पितार्थस्यैव सूत्राणामुपर्यारोपः प्रतिज्ञायते । " अथातो ब्रह्मजिज्ञासा" इति प्रथमसूत्रेण सूत्रकारेण ब्रह्मजिज्ञासां प्रतिज्ञाय " जन्माद्यस्य यतः " इति द्वितीयसूत्रेण तस्य जगज्जन्मादिकारणत्वलक्षणेऽभिहिते सत्यपि इदं लक्षणं न मुख्यस्य निर्विशेषस्य ब्रह्मणः इत्यादिव्याख्यानं कथं स्वरसं भवेत् । 

एवमेव उपरि आनन्दमयाद्यधिकरणेष्वपि स्वेच्छया व्याख्यानं क्रियते न तु कुत्रापि सूत्रानुगुणं स्वरसम्। तथा च " सर्वधर्मोपपत्तेश्च " " सर्वशक्त्युपेता च तद्दर्शनात्" इत्यादि सूत्राणां का गतिः । 

एवमेव आन्तं विचार्यते चेत् प्रत्येकं स्वतन्त्रगन्थ एव भवेत् तथा सूत्राणां स्वेच्छया व्याख्यानं क्रियते श्रीशङ्कराचार्यैः । प्रत्युत कार्याधिकरणे "कार्य बादरिः" इति प्रथमं बादरिमतमुक्त्वा अनन्तरं " परं जैमिनिर्मुख्यत्वात् " इति सूत्रे परं ब्रह्मैव ब्रह्मशब्दस्य मुख्योऽर्थ इति कण्ठतोऽभिधानेऽपि प्रथमं पूर्वपक्षसूत्रमेव सिद्धान्तसूत्रमिति निर्णीय तत्रैवान्ते " किं द्वे ब्रह्मणी" इति प्रश्नमुत्थाप्य " बाढम् " इति एकं निर्विशेषं ब्रह्म तदेव मुख्यम्, सविशेषं तु गौणं ब्रह्म मिथ्या चेति कृतं ब्रह्मणो द्वैविध्यव्यवस्थापनं को वा पण्डितः अनुमोदेत। मिथ्याभूतं सत्यभूतञ्चैकीकृत्य बाढं द्वे ब्रह्मणी इत्युत्तरदानं कथं वा सङ्गच्छेत । सर्पो द्विविधः रज्जुसर्पः वल्मीकसर्पश्चेतिवत् खलु तद्भवति । यदि तत्रापि विरोधो नास्ति इत्यङ्गीक्रियते तदा बल्मीकसर्पस्य प्रतिकोटिभूताः रज्जुसर्पः भूविदलनसर्पः मालासर्पः दण्डसर्पः इत्यादयो बहवः सर्पाः भवेयुः । अतो वस्तुतो महापण्डितस्य महामेधाविनः श्रीशङ्कराचार्यस्य एतादृशनिर्विशेषवादाः सर्वेऽपि बौद्धानां सन्तृप्त्यर्थमिति स्पष्टं ज्ञायते । 

वस्तुतो बौद्धा एव प्रथमाक्षिसन्निपातजन्यं निर्विकल्पकपदवाच्यमत एव स्वरूपमात्रावगाहि ज्ञानं प्रमाणम्, अनन्तरं जायमानं तु विकल्पपदवाच्यं काल्पितनानाधर्मकमप्रमाणं धर्माणां कल्पितत्वेनैव मिथ्यात्वञ्च वदन्ति । तथैव शङ्कराचार्यैरपि 

106 

निर्विशेषं वस्तु प्रतिपाद्यते चेत् कथं तेषां वैदिकत्वं भवेत् । वेदाः सर्वेऽपि ब्रह्मणः स्तुतिरूपा इत्येव वैदिकाः मन्यन्ते " एकं सद्विप्रा बहुधा वदन्ति " (ऋ. १.१६४.४६) इत्येव खलु घुष्यते वेदे । अतः वैदिकसार्वभौमस्य वैदिकधर्मरक्षणार्थमेवावतीर्णस्यास्य श्रीशङ्कराचार्यस्यान्तरङ्गाशयस्तु न निर्विशेषतत्त्वप्रतिपादने आसीत्। केवलं बौद्धानां सन्तृप्यर्थमेव तथा प्रतिपादनीयमभूत्। किन्तु अनन्तरकालिकैस्तदनुयायिभिस्तु तदाशयं न ज्ञात्वा तत्तथैवानुकृतम्। प्रत्युत बौद्धैरङ्गीकृतशब्दापरोक्षवादादिकं प्रतिपादयतो विवरणकारस्य मतमेव अद्यतनाद्वैतिभिः स्वीक्रियते इति सर्वप्रसिद्धम् । न तु वैदिकस्य भामतीकारस्य । 

एतत्समीकरणार्थमेव अनन्तरं श्रीमद्रामानुजाचार्याः अवतीर्णा वा इत्यपि विचारणीयमेव । तेषां तु भाष्यपीठिकात्वेन " भगवद्बोधायनकृतां विस्तीर्णां ब्रह्मसूत्रवृत्तिं पूर्वाचार्याः सञ्चिक्षिपुः तन्मतानुसारेण सूत्राक्षराणि व्याख्यास्यन्ते" इति प्रतिज्ञा तत्काले आवश्यकी बभूव । एतदुपरि व्यर्थचर्चादिकं श्रीपरकालयतिभिः विस्तरेण गूढार्थसङ्ग्रहादौ समाहितमिति तत्रैव द्रष्टव्यम्। अतो निर्विशेषमंशं विहाय श्रीमद्रामानुजशङ्कराचार्ययोः सूत्राणामन्तरङ्गाशयः 

समान एव। 

एतेन ब्रह्मसूत्राणां व्याख्येयानामेकविधकत्वेऽपि व्याख्यानानि बहुविधानि कथं जातानि । सर्वसम्प्रतिपन्नार्थः कीदृशः स्यादिति प्रश्नोऽपि समाहितो भवति । 

श्रीमदानन्दतीर्थीयैस्तु "भक्तेरेव मोक्षोपायत्वे सिद्धे ब्रह्मणो जगदुपादानत्वाङ्गीकारे बहुविधाः समस्या भवेयुरेव, किमर्थं तादृशव्यर्थविचारः अस्माभिः 

कर्तव्यः। उपादानत्वाङ्गीकारे जीवब्रह्मणोरभेदस्याप्यावश्यकत्वाद् भक्तिर्न कदाप्युत्तिष्ठेत् । प्रत्युत भक्तौ विरोधः स्यात्" इत्यभिप्रायेण ब्रह्मणो जगदुपादानत्वं नाङ्गीकृतम्। उपादानत्वं तु विज्ञानकोटावागच्छति न तु ज्ञानकक्षायाम्। अतो भक्तिमार्गस्थितानामेतावदेवेदानीं पर्याप्तम्। भक्तरभिवृद्धौ एतत्सर्वं स्वयमेव ज्ञायत इत्याशयस्तेषाम् । 

— 

अत्रेदं रहस्यम् 

पञ्चरात्रप्रक्रियायां परव्यूहविभवान्तयाम्यर्चावतारभेदाः परमात्मनो वर्णिताः। तत्र पररूपं सर्वोत्तीर्णं वेदान्त उच्यमानात्मतत्त्वस्थानम् । सर्वशक्तिसर्वगुणपरिपूर्णमपि तत्कार्याभावाद् अनभिव्यक्तशक्तिगुणकम् । ब्रह्मसूत्रेषु “सर्वोपेता च तद्दर्शनात् " सर्वधर्मोपपत्तेश्च" इत्यादिसूत्राणां विषयीभूतं परवासुदेवाख्यं तत्त्वम्। व्यूहरूपाणि तु वासुदेवसङ्कर्षणप्रद्युम्नानिरुद्धाख्यानि चत्वारि। तत्र व्यूहवासुदेवरूपमभिव्यक्तसर्वशक्तिकं 

107 

सर्वगुणोपेतञ्च वेदान्त उच्यमान उच्छूनबीजसदृशब्रह्मस्थानम् । सङ्कर्षणप्रद्युम्नानिरुद्धरूपाणि प्रत्येकं प्रधानतोऽभिव्यक्तगुणद्वयकानि क्रमेण संहारस्थितिसृष्टिनिर्वाहकानि इतरैः त्रिमूर्तिपदवाच्यानि तत्त्वानि । अन्तर्यामितत्त्वं तु " क्षीरे सर्पिरिवार्पितम्" इति श्रुतिविषयभूतं सर्वत्र वर्तमानं प्रसिद्धम्। अर्चातत्त्वं तु अतीवमन्दाधिकारिणामपि सुलभम्। 

अत्यन्ताश्रितवत्सलत्वाद् लोकेऽवतीर्णं दिव्यं रूपं देवालयादिषु विराजमानम् । 

अतश्च निर्विशेषवादेन न कस्यापि कोऽपि लाभः इत्यन्तरङ्गे निश्चित्य जगत्प्रसिद्धं भजगोविन्दस्तोत्रं गीतवतः श्रीशङ्कराचार्यस्य, भक्तिमार्गस्यैव वैदिकत्वं स्थापितवतः श्रीरामानुजाचार्यस्य, भक्त्या प्रसन्नस्य भगवतः प्रसादस्यैव मोक्षसाधनत्वं प्रकटितवतः श्रीमदानन्दतीर्थस्य चेति त्रयाणामप्येतेषामाचार्याणामन्तरङ्गाशयभेदो नास्तीत्येव परमरहस्यमिति शम्। 

### कार्यकारणभावस्वरूपं 

जगत्सर्वं परस्परं कार्यकारणभावापन्नं वर्तते। नित्यस्यापि परमाण्वादेः कारणत्वमङ्गीक्रियते। अतः कारणत्वं केवलान्वयि धर्मः । न किमपि वस्तु कारणत्वरहितं भवेत्। यद्यपि " पारिमाण्डल्यभिन्नानां कारणत्वमुदाहृतम्” इति परमाणुपरिमाणस्य द्व्यणुकपरिमाणं प्रति कारणत्वं निषिध्यते तथापि ज्ञानविषयत्वेन कारणत्वं तु तत्रापि स्वीकर्तव्यमेव । 

44 



आरम्भवादः 

यस्य कस्यापि विचारस्यारम्भः कार्यकारणमूलक एव भवति । अत प्रथमं कार्यकारणभावश्चिन्त्यते । कार्यकारणभावविषये चत्वारः वादाः सन्ति परिणामवादः विवर्तवादः सङ्घातवादश्चेति । तत्र आरम्भवादो नैय्यायिकानाम्। मनुष्यप्रयत्नेन यत्र कार्यमारभ्यते तत्रायं वादः । काशान् कटं कर्तुमारभते, मृदं घटं कर्तुमारभते इति प्रयोगात् । 

परिणामवादः साङ्ख्यानाम्- यत्र कारणं स्वयमेव स्वानुगुणं यत्किञ्चिन्निमित्तं प्राप्य विकसति तत्रायं वादः । यथा बीजं मृज्जलादिनिमित्तं प्राप्य स्वयमेव वृक्षादिरूपेण परिणमते 

108 

तत्र परिणामे न मनुष्य प्रयत्नः आवश्यकः । बीजमङ्कुरं भवति अङ्कुरं नालं भवतीत्यादि प्रयोगाः क्रियन्ते न तु पुरुषः बीजमङ्कुरं कर्तुमारभते इति । 

— 

विवर्तवादः परिणामविशेष एव न त्वतिरिक्तः । यत्र कारणं विलक्षणतया परिणमते येन कार्ये कारणस्य प्रत्यभिज्ञा न भवति तत्रैव विवर्तवादः । यथा साङ्ख्यसिद्धान्ते पूर्वपूर्वकारणस्य उत्तरोत्तरं विलक्षणकार्यरूपेण परिणामो दृश्यते तेजसः अप्त्वाकारेण परिणामः। अत्र तेजसः औष्ण्यादिकं सर्वथा न दृश्यते । एतादृश स्थले परिणामविशेषः विवर्तः इति वक्तुं शक्यते । वेदान्तसूत्रे द्वितीयाध्याये जगद्विलक्षणस्य ब्रह्मणः कथं जगद्रूपेण परिणामः इति प्रश्नस्योत्तरं विलक्षणयोरपि कार्यकारणभावः सम्भवतीत्युक्तम्। यथा गोमयाद् वृश्चिकोत्पत्तिः कृमिभ्यः मधुमक्षिकोत्पत्तिः भवति । तादृशविलक्षणपरिणाम एव विवर्त इत्युच्यते। अज्ञानिनां दृष्ट्यैव विवर्तः ज्ञानिनां दृष्ट्या तु परिणाम एव । प्राचीनकाले विवर्तपरिणामयोः भेदो नासीदेव । अतः भतृहरिः वाक्यपदीये ब्रह्मकाण्डे आरम्भे " अनादि निधनं ब्रह्म शब्दतत्त्वं यदक्षरम् । विवर्ततेऽर्थ भावेन प्रक्रिया जगतो यतः " ॥ इति शब्दतत्त्वस्य विवर्तमिदं जगदिति वदन् शब्दस्य परिणामोऽयमित्यपि तस्मिन्नेव काण्डे प्रयुक्तवान्। एवं महाकविः भवभूतिरपि "एको रसः करुणयैव निमित्तभेदाद् भिन्नः पृथक् पृथगिवाश्रयते विवर्तन् । आवर्तबुद्बदतरङ्गमयान् विकारान्" इति एकस्मिन्नेव श्लोके समानार्थतया विकारविवर्तपदे प्रयुक्तवान् । विवर्तपदस्य मिथ्यार्थस्तु बौद्धैः उच्यते । रज्जुसर्पादिदृष्टान्ताः विवर्तस्योच्यन्ते तैः। तादृशार्थस्तु वैदिकैः न स्वीक्रियते । जगद्ब्रह्मणः विलक्षणरूपेणपरिणामः न तु मिथ्या। मृद्घटादि परिणामवादानुकूलदृष्टान्तानामेव वेदे कथनात्। श्रीशङ्कराचार्यैस्तु विवर्तपदं प्रयुज्य केवलं तेषां सन्तोष एव उत्पादितः । 

सङ्घातवादः बौद्धानाम्। एको महान् धान्यराशिः, आम्रवणमित्यादीनि अस्य उदाहरणानि। एते सर्वेऽपि वादाः तत्तत्स्थलेषु सर्वैरपि स्वीकर्तव्या एव ।