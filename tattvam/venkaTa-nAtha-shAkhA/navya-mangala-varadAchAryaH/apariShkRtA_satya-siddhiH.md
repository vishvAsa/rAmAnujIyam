+++
title = "अपरिष्कृता सत्य-सिद्धिः"

+++
TODO: परिष्कार्यम्


<details open><summary>विश्वास-टिप्पनी - सावधानम्!</summary>

वरदार्य-प्रेरितैः कैश्चिद् अन्तेवासिभिस् सङ्गृहीतम् इदम्,  
न तु परिस्कृतम्।  
वरदार्येण तु स्पष्टं तन्-नाम्नाऽस्य प्रकाशनं निषिद्धम्।  
ततस् तत्-प्रेरितापि नेयं तत्कृतिर् मन्तव्या।  
विचार-बीजान्य् एव ग्राह्याणीतः, न तावन् निश्चयः।
</details>

<details><summary>विश्वास-टिप्पनी - स्वाभिप्रायः</summary>

ग्रन्थोऽयम् अंशतो ऽत्यन्तम् उपादेयः - केषुचिद् विषयेषु स्पष्टतायै।  
यद्य् अयं तीक्ष्णधीर् अद्याजीविष्यद् यन्त्र-धी-युगे,  
यदि तेन सह मुक्तं चर्चयितुम् अवकाशोऽभविष्यत् …!

Satya-siddhi is a work of genius  
(which crosses into madness regarding shankara apologetics) -  
a real page turner!

शङ्करार्य-दुर्-व्याख्यानाय बौद्ध-बलं कारणम् इति प्रमाणविकलं वदति।  
अयं वरदाचार्यवर्यो ऽन्येष्व् अपि केषुचिद् विषयेषु साम्प्रदायिकावगतेः स्पष्टं व्यावृत्तो भाति (ज्ञान-योग-शब्दस्यावगतौ, "योग"-प्रामुख्ये, जीवन्-मुक्तौ …)।  
तत् सर्वं श्रीरङ्गमहागुर्व्-आख्य-योगि-सङ्गति-प्रेरितम् भाति,  
न परकाल-यत्य्-उपज्ञम्।  
ततः स्फुटं रामकृष्ण-परमहंस--अज्ज-महोदयादि-भणिति-प्रभावोऽपि।  
अत्र द्वितीयो मङ्गळूरु-परिसरय् उवास। 

किन्तु, तद्-भक्तानाम् अभिप्राये त्व् अन्ये विद्वांस एव भ्रान्ताः -  
कारणं तु न सम्यक् प्रतिपादयितुं शक्नुवन्ति,  
केवलं "योग-जन्य-साक्षात्-कारो नास्ति तव, त्वया न तावद् अधीतम्" इत्य्-आदि कथयन्ति। 
</details>


<details><summary>copy paste error ??</summary>

हृदयनामके ग्रन्थे उदाहारि । सा च उपवर्षेण सङ्गृहीतेत्यपि
</details>


## मङ्गलं
॥ सत्यसिद्धिः ॥  

विश्वं सृजन् करुणया **परिपालयन्** यः  
विश्व-क्रियासु **यमयत्य्** अखिलान्तरात्मा ।  
विद्या-स्वयं-वर-पतिर्+++(~~यतिर्~~)+++ विदधातु सोऽयं   
विश्वस्य मङ्गलम् अ-मेय-महा-विभूतिः ॥ 

"फलं सत्यान्वेषणस्य  
सत्य-सिद्धिर् अभूद् इयम् ।  
प्रसादाद् एव सत्यस्य  
सन्तः पश्यन्त्व् अमत्सराः " ॥ 


## ग्रन्थ-भूमिका
### सत्यान्वेषणम् मूलम्
भूमिका॥

> सत्य-सिद्धि-रचनायां प्रेरकं किम् 

इति प्रश्ने,  
तत्त्व-मुक्ता-कलापस्य व्याख्यान-भूतायाः सर्वङ्कषायाः भूमिका-भूतं सत्यान्वेषणम् एव ।  

> किन्तु तादृशाध्यात्म-शास्त्राणां मूल-भूतानां बादरायण-सूत्राणां  
कथम् एवं परस्परविरुद्धानि भाष्याणि जातानि,  
यद् आधारीकृत्यैव द्वैत--निर्विशेषाद्वैत--स-विशेषाद्वैता (विशिष्टाद्वैता) ऽऽख्यानि  
मतान्य् अपि उद्भूतानि ?  
मूलं तु सर्वेषां ब्रह्मसूत्राण्येव ।  
तर्हि वस्तुस्थितिः का ?  

इति विचारः कृतः बहुसंवत्सरान् ।  
तस्य सत्यान्वेषणस्य फल-भूतेयं सत्य-सिद्धिर् इत्य् एवोत्तरं दातुं शक्यते ।

… पूर्वोक्त-रीत्या आत्म-तत्त्व-ज्ञानेन  
आत्म--स्व-रूपावाप्त्य्-अर्थम् एव  
मनुष्येण प्रयासः कर्तव्यः,  
न तु +आधिभौतिकाधिदैविक-वस्तु-मात्रेण सन्तुष्टिः कर्तव्येति  
"मर्त्येनामृतम् ईक्षते” इति श्रुत्य्-अर्थस्य स्पष्ट-रूपेण प्रदर्शनम् अपि  
अस्याः सत्यसिद्धेर् उद्देशः ।

### दुःस्थितिः
… कलि-काल-वशाद् अद्य तादृशाध्यात्म-ज्ञानिनां दौर्लभ्याद्  
अध्यात्म-शास्त्राणाम् उद्देश्यम् एव न ज्ञायते जनैः ।  
अङ्गि-वेदापेक्षया तद्-अङ्ग-भूतं शास्त्रम् एव प्रबलं भवद् अस्ति  
उत्तरोत्तरं तस्यैव प्राधान्यं क्रियमाणं च वर्तते ।  
शास्त्रस्य उद्देश्य-दृष्ट्या  
न कोऽप्य् अधीते शास्त्रम् ।  

> स्वात्मा कः?  
मम जन्मनो लक्ष्यं किम्? 

इति न कोऽपि जिज्ञासते ।  
सन्दर्भ-वशात् सर्व-कार--सम्पत्तिर् यत्र लभ्यते तदेव शास्त्रं पठ्यते ।  
स्वपठिते शास्त्रे ऽभिमानं कृत्वा  
इतरशास्त्राणां वैयर्थ्यं मन्यन्ते ।  

एतादृशी अतीव-शोचनीया स्थितिर् वर्तते । 

गीतायाम्  "अध्यात्मविद्या विद्यानाम्"  
इत्य् अध्यात्म-विद्यैव जनानाम् उत्तारिका  
इति सत्य् अपि  
तद् रहस्यम् अपि बहवो न जानन्ति ।  
'आत्मविद्या च देवि, त्वम्" इत्य् अध्यात्म-विद्याम् ऋषयः प्रशंसन्ति ।  

> एवम् अध्यात्म-विद्यायां विशाल-भावनाम् अकृत्वा  
तत्रापि +अभिमानम् एव वर्धयित्वा  
सत्य-निर्णयम् अकुर्वन्तः +जनाः  
तत्रापि कलहम् एव वर्धयन्ते,  
कीदृशं दौर्भाग्यं मानवानाम् 

इति दृष्ट्यैव सत्यान्वेषणं कृतम्। 

### उपसंहारः
… एवं सर्वत्रापि  
तत्र तत्र यः सत्यांश उपलब्धः  
स एवाधुना सत्य-सिद्ध्याख्य-ग्रन्थरूपेण  
सर्वेषां हस्ते वर्तते ।  
इयं सत्यसिद्धिः जिज्ञासूनां विदुषां नेत्रम् उन्मीलयेद्  
इति सद्-भावनयैव लिखिता ।  
अतः सर्वेऽपि जिज्ञासवः  
एतद्-भावनयैव पठन्तु ।  
परमात्मा ऽपि तद्-अनुगुण-विवेकं च प्रददातु  
इति तं परमात्मानं जगदीश्वरं सत्यस्वरूपं सर्वान्तर्यामिणं प्रार्थयामः ।  

इति शम् ।

## परम-पुरुषार्थः
प्रवेशः॥

… शास्त्रे बहुविधा विचाराः क्रियन्ते।  
ते काक-दन्त-परीक्षावद् वृथा क्रियन्ते,  
उत कश्चन महान् उद्देशो ऽस्ति ।  
काक-दन्त-परीक्षादिकं तु उन्मत्तायितम् एव ।+++(5)+++

[[44]]

वेदान्तशास्त्रे तु  
“परीक्ष्य लोकान् कर्मचितान्” (मुण्ड.उ.१.२.१२) इत्यादिश्रुतिभिः  
सकल-क्लेशापहारायात्मतत्त्वं प्रतिपादितम्  
इत्य् एव सर्वैर् अङ्गी-कृतम् ।  
मानव-जन्मनः उद्देश्यम् एव एतादृश-परम-पुरुषार्थ-प्राप्तिर् एवेति  
सर्व-विवेकि-जन-सम्मतम् ।  
अत एव "पुरुषे+++(=मनुष्ये)+++ त्व् आविस्तराम् आत्मा" इत्य् उपक्रम्य  
"मर्त्येनामृतम् ईक्षते" इति मानव-जन्म प्रशस्यते  
ऐतरेयारण्यकान्ते ।  
'आत्मा=आत्म-तत्त्वं',  
पुरुषे = मानवजन्मनि,  
आविस्तराम् = आविर्भवतितरां नितरां विकसितम् ।  
अत एव सः=पुरुषः, मर्त्येन=नश्वरेणानेन शरीरेण, अमृतं = अमृतत्वं प्राप्तम् ईक्षते  
इति स्पष्टं मनुष्यजन्म प्रशंसितम् ।+++(4)+++

कठोपनिषद्य् अपि  
"अनित्यैर् द्रव्यैः प्राप्तवान् अस्मि नित्यम्" (कठ.उ. १.२.१०)  
इति प्रकरणम् एतादृशात्म-तत्त्व-प्राप्ति-साधन-विषयक-प्रश्नस्य उत्तर-दृष्ट्या प्रवृत्तम् ।

[[44]]

### सुखेच्छा
… पीठिका॥

सर्वस्य प्राणिनः इयम् आत्माशीः नित्या भवति ।  
"मा न भूवं भूयासमिति" (पा.यो.सू.व्यासभा.२।९) ।  
यद्य् अपि अत्र वाक्ये "अहं"-पदनिर्देशो नास्ति  
तथापि "भूयासम्" इति उत्तमपुरूषेणैव "अहं"-पदं लब्धम् ।  
अतश्च

> अहं सदा सुखी स्यां  
> न कदापि दुःखी स्याम्

इति सर्व-प्राणिनाम् आशंसा इत्यर्थः ।

एतत् प्राणिनां सामान्यं लक्षणम्,  
सहज-स्वभावश् च ।  
स्वभावस्य सहजत्वेऽपि  
तद्-अनुकूल-प्रयत्नः +न सर्व-प्राणिनां समानम्,  
किन्तु मनुष्याणाम् एव ।  
यतः मनुष्यस्य तु बुद्धिजीवित्वात्  
सर्वं ज्ञात्वैव तेन कर्तव्यं भवति ।  
ज्ञानानन्तरम् इच्छा,  
अनन्तरमेव प्रयत्नः  
इत्येव क्रमः ।  
एतद् अपि जागरणकाल एव ।

### श्वासः
जीवन-प्रयोजक-भूतः श्वासोच्छ्वासः प्रयत्नः  
सुषुप्ताव् अपि अनुवर्तते  
इति सर्वे जानन्ति ।

> सुषुप्तौ तु ज्ञानेच्छाप्रयत्नानां नाशेऽपि  
कथं श्वासोच्छ्वासादिश् चलति?

इति चेत् तस्य जीवनादृष्टम् एव तथा तं कारयति ।  
तादृशादृष्ट-मूलकत्वात् श्वासोच्छ्वासयोः,  
श्वासोच्छ्वास-रूप-क्रियाया अपि प्रयत्न-जन्यत्वात्,  
सः प्रयत्नः एव "जीवन-योनि-यत्न" इत्य् अभिधीयते ।

निद्रामूर्च्छादि-काले एवं श्वासोच्छ्वासयोर् अदृष्ट-मूलकत्वेऽपि  
तयोः क्रियारूपत्वात्  
प्रयत्नः आवश्यकः ।

> एवं प्रयत्नः कथं भवति

इति प्रश्ने आहारादिकम् अन्तरा  
नहि प्रयत्नः +भवितुम् अर्हति ।  
अत एव -

> आहारार्थं कर्म कुर्याद् अनिन्द्यम्  
> आहारं तु प्राणसन्धारणार्थम् ।  
> प्राणाः सन्धार्यास् तत्त्व-जिज्ञासनार्थं  
> तत्वं जिज्ञास्यं येन भूयो न दुःखम् ॥ +++(5)+++

[[75]]

इति परस्परं कार्यकारणभाव प्रदर्शितः ।  
अन्ते पर्यवसानं तु पुनर् दुःखं यथा न भवेत्  
तावत्-पर्यन्तं प्रयत्नः अनुवर्तत एवेत्यर्थः ।

### तत्त्वम् आत्मा
शास्त्राणाम् उपयोगश्च तत्त्वजिज्ञासनार्थम् इत्येव ।  
तत्त्वं नाम किम् इति प्रश्ने  
"तस्य भावः तत्त्वम्" इति हि तस्य व्युत्पत्तिः ।  
"तस्य" इत्यत्र तच्-छब्दस्य कोऽर्थः?

> यः कोऽपि भवितुं शक्नोति - तस्य सर्वनामत्वाद्

इत्य् आशङ्कायां  
यादृश-तत्त्वस्य ज्ञानेन  
पुनर् दुःखं न भवेत्  
तादृशं तत्त्वम् एव +अत्र तत्त्व-शब्देन विवक्षितम् ।  
अतः अन्ते तत्त्वं नाम आत्मैव ।

### अध्यात्म-शास्त्र-प्राधान्यम्
… बहु-संवत्सरेभ्यः पूर्वम् एव श्रुतम्

> अध्यात्म-शास्त्रम् एव  
सर्वेषां शास्त्राणां परम-लक्ष्य-भूतं शास्त्रम्

इति ।  
वदन्ति च तथैवाध्यात्म-शास्त्र-मर्मज्ञाः ।  
अत्र शास्त्रं नाम विज्ञानम् ।  
विज्ञानस्य +अन्तिमं फल-रूपं विज्ञानं तु अध्यात्मविज्ञानमेव ।+++(5)+++

… आध्यात्मिकाधिदैविक-क्षेत्रेषु  
अन्तिमम् उत्तमोत्तमं क्षेत्रम् एव अध्यात्मक्षेत्रम् ।  
अन्यत् सर्वं क्षेत्रं  
तद् आत्म-तत्त्व-व्याप्यम् एव वर्तते +++(आत्म-भोग्यत्वात्)+++।+++(5)+++  
सर्वा जागरिताद्य्-अवस्था अपि तन्मूला एव ।  
तत् तत्त्वं  
स्व-शक्त्या, मायया,  
अनेकानि रूपाणि अनेकाश् च अवस्था धारयित्वा  
क्रीडन्न् इव वर्तते ।

… तादृश आत्म-स्वरूपावाप्तय एव मनुष्य-जन्म,  
तत्रापि ज्ञान-विज्ञान-तपो-भूमि-भूते भारत-वर्षे जन्म ।+++(5)+++  
अस्मिन् जन्मन्य् एव

> “स्वात्मा कः?  
> मम परमलक्ष्यं किम्?"

इति तत्त्वजिज्ञासा सम्भवति ।  
एतादृशे काले एव  
अध्यात्मगुरोर् अध्यात्म-शास्त्रस्य च आवश्यकता वर्तते ।  
अध्यात्मशास्त्रस्य परमोद्देश्यम्  
आत्म-तत्त्व-विज्ञान-बोधनं तत्-प्राप्तये तद्-अनुकूल-साधन--स्व-रूप--प्रकाशश् च ।

## शास्त्रम्
### चतुर्-दश-विद्या-स्थानानि
भारतीयम् आर्ष-ज्ञान-क्षेत्रं विद्यास्थान-नाम्ना परिगणितमिति सर्वे जानन्ति ।  
तच्च चतुर्दशधा विभक्तम् -  
ऋग्यजुस्सामाथर्वाख्याश्चत्वारो वेदाः,  
शिक्षाव्याकरणछन्दोनिरुक्तज्यौतिषकल्पाख्यानि षडङ्गानि,  
पूर्वोत्तरमीमांसे, न्यायशास्त्रं, पुराणानि धर्मशास्त्रं चेति ।  
महाभारते- 

> अङ्गानि वेदाश्चत्वारो  
मीमांसा न्यायविस्तरः । 
पुराणं धर्मशास्त्रं च  
विद्या ह्येताश् चतुर्दश ॥ 

इति ॥ ( महाभारतम् १.६६.७)। 

याज्ञवल्क्येन तान्येव 

> पुराण-तर्क-मीमांसा--  
धर्मशास्त्राङ्ग-मिश्रिताः । 
वेदाः स्थानानि विद्यानां  
धर्मस्य च चतुर्दश ॥ ( याज्ञवल्क्यस्मृतिः १.१.३) 

इति धर्मस्य च स्थानानि इत्युक्तम् ।  

### निःश्रेयसः, धर्मः
तत्र धर्मशब्देन एतानि  
न केवलं बुद्धेः स्थानानि  
किन्तु पुंसां निःश्रेयसस्यापि स्थानानीति ज्ञायते ।  

> “यतोऽभ्युदयनिःश्रेयससिद्धिः स धर्मः" (वै.सू. १.१. २) 

इति कणाद-महर्षिः । 

> " धर्मो हि विश्वस्य जगतः प्रतिष्ठा" 

तेन ज्ञायते  
धर्मो ऽतिसूक्ष्मः, फलानुमेयः, अन्ततः स्व-स्वहृदय-साक्षिकः ।  
यतो धर्मा हि मानवम् अधिभूताद् अधिदैवं,  
ततः अध्यात्मं च नयति ।  
अत एव "धर्म-ज्ञ-समयः प्रमाणम्" इत्य्-आदि-वचनानि प्रवृत्तानि ।  
तेन ज्ञायते निःश्रेयसं न केवलं बुद्धि-साध्यम्  
अपि तु धर्म-साध्य---तत्त्व-ज्ञान-साध्यम् । 
तद् अपि बहुजन्म-तपः-साध्यम् इति  
लोकानुभव-सिद्धम् अनूद्यते । 

इदञ् च तत्-तत्-पुरुष--मनः-साक्षिकं ज्ञेयम् ।  
न हि पठन-मात्रेण सकृच्-छ्रवण-मात्रेण वा निःश्रेयसं सिध्यति ।  
न्यायसूत्र-भाष्यकार-वात्स्यायनः  
"कथं [[2]] तत्त्वज्ञानम्" इति प्रश्नस्योत्तररूपेणान्ते  
“समाधि-विशेषाभ्यासात्" (न्या.सू. ४.२.३८)  
"अरण्य-पुलिनादिषु योगाभ्यासोपदेशः " (न्या.सू. ४.२.४२ ) "  
"तद्-अर्थं यम-नियमाभ्यामात्म-संस्कारो योगाच् चाध्यात्म-विध्य्-उपायैः" (न्या.सू. ४.२.४६ )  
इत्यादि सूत्राणि उपस्थाप्य  
योगाभ्यास-जनित-धर्मेणैव तत्त्व-ज्ञानं सम्भवतीति  
सूत्राभिप्रायम् उक्तवान् । 

महर्षिकणादश्च  

> धर्म-विशेष-प्रसूताद्  
द्रव्य-गुण-कर्म-सामान्य-विशेषसमवायानां पदार्थानां  
साधर्म्य-वैधर्म्याभ्यां तत्त्व-ज्ञानान् निःश्रेयसम्" ( वै. सू. १.१.४) 

इति सूत्रे तत्त्वज्ञानस्य विशेषणतया 'धर्म-विशेष-प्रसूतात्' इति पदं प्रयुक्तवान् ।  

एतैः प्रमाणैः महर्षीणामभिप्रायः धर्मेणैव तत्त्व-ज्ञानं सम्भवतीति निश्चीयते ।  

### चतुःशास्त्राणि
एतेषु चतुर्दश-विद्या-स्थानेष्व् अप्य् अङ्गेषु व्याकरणम्,  
उपाङ्गेषु पूर्वोत्तरमीमांसे न्याय-विस्तर-पदवाच्यं न्याय-शास्त्रम्  
इति चत्वारि पृथक्-कृत्य चतुः-शास्त्रणीति अनन्तर-कालिकैः विद्वद्भिः परिकल्पितानि ।  
एतेषु चतुर्षु बुद्धिविकासावकाश-सम्भवात् तथोक्तिः । 

### पद-वाक्य-प्रमाणानि
… चतुःशास्त्रेषु व्याकरणं पद-साधुत्व-बोधकम् अतः पदशास्त्रम्।  

पूर्वमीमांसा कर्म-भाग-स्थ--वाक्य-सम्बन्धि-न्याय-प्रदर्शन-परं शास्त्रम् ।  
उत्तर-मीमांसा उपनिषद्-गत-वाक्य-सम्बन्धि-न्याय-प्रदर्शनपरं शास्त्रम् ।  
अत उभयमपि वाक्य-शास्त्रम्,  
तेन तयोः ऐकशास्त्र्यमपि सिद्ध्यति ।  

न्याय-शास्त्रम् अर्थ-सम्बन्धि-न्याय-प्रदर्शन-परं शास्त्रम् ।  

### भाष्याणि
[[3]]  
एषां पाणिनिः, जैमिनिः, बादरायणः, अक्षपादश् चेति चत्वारो महर्षयः सूत्रकाराः,  
तत्र पाणिनिसूत्राणां पतञ्जलि-महर्षि-विरचितं महाभाष्यम्,  
पूर्वमीमांसायाः शबरस्वामि-विरचितं शाबरभाष्यम्,  
न्यायसूत्राणां वात्स्यायन-मुनि-विरचितं वात्स्यायन-भाष्यं च सर्व-सम्प्रतिपन्नम् ।  

### ब्रह्म-सूत्र-भाष्यम्
परन्तु उत्तरमीमांसायाः तादृशं सर्वसम्प्रतिपन्नं भाष्यं कुतो न दृश्यते ?  
इति विमर्शकैः तट-स्थ-दृष्ट्या चिन्तनीयम् । 
यद्य् अपि बोधायनमहर्षिः प्राचीनः कश्चित् तस्य वृत्तिं रचयामासेति  
श्रीमद्रामानुज-भाष्यारम्भ-पीठिकायाम् अभिहितम्,  
शाङ्कर-भाष्येऽपि वृत्तिकार-मतम् इति श्रीशङ्कराचार्यैः ब्रह्म-सूत्रेषु बहुषु स्थलेषु अनूद्य निराकृतम् ।  

एवं तैर् एव "एक आत्मनः शरीरे भावात्" ( ब्र.सू. ३.३.५३ ) इत्य्-अस्मिन् सूत्रे  

> "अत एव च भगवतोपवर्षेण  
> प्रथमे तन्त्रे आत्मास्तित्वाभिधान-प्रसक्तौ  
> "शारीरके वक्ष्याम" इत्य् उद्धारः कृतः" 

इत्य् उक्तम् ।  
तत्र पूर्वोत्तर मीमांसा-वृत्ति-कारम् एनं "भगवान् उपवर्षः" इति सगौरवं प्रशंसितवन्तः श्रीशङ्कराचार्याः । 

प्राचीने दशमशताब्दीये प्रपञ्च-हृदय-नामके ग्रन्थे  

> “तस्य विंशत्य्-अध्याय-निबद्धस्य मीमांसाशास्त्रस्य  
कृत-कोटि-नाम-धेयं भाष्यं बोधायनेन कृतम्,  
तद् ग्रन्थ-बाहुल्याद् उपेक्ष्य किञ्चित् सङ्क्षिप्तम् उपवर्षेण कृतम्" 

इत्युल्लेखो वर्तते ।  
स च प्राचीनो वृत्तिग्रन्थः कदा गलित इति न ज्ञायते ।  

प्रायः बौद्धानाम् अत्यन्तप्राबल्य-काले  
ब्रह्मणः उपादानत्व-स्वीकारे  
बौद्धैः तस्य विकारापत्ति-दोषापादने  
तदानीं वैदिकैः तत्-समाधातुम् अशक्यत्वाद् गलितः स्याद् इत्यूह्यते ।  
एतद्विस्तरः श्रीभाष्य-गूढार्थ-सङ्ग्रहे अष्टमपृष्टे द्रष्टव्यः । 

मध्य-काले भर्तृ-प्रपञ्च-नामकेन ब्रह्म-स्वरूप-परिणाम-वादिना  
वेदान्तसूत्राणां व्याख्यानं कृतमिति  
श्रीभाष्य-शाङ्करभाष्याभ्याम् अवगम्यते ।  
एतन्-मतं रामानुजभाष्ये समन्वयाधिकरणे,  
शाङ्करभाष्ये प्रकृतैतावत्वाधिकरणे च परिशीलितम् ।  
तच् च ब्रह्मणः स्वरूप-परिणामे सविकारत्वादि-दोष-प्रदर्शनेन  
प्रबलैः तात्कालिक-बौद्धैः शतशः खण्डितम्  
इत्य् अस्ति किं-वदन्ती।

### मण्डनमिश्रः
यद्य् अपि ध्यान-नियोग-वादि--मण्डन-मिश्रोऽपि शङ्कराचार्यापेक्षया प्राचीनः,  
परन्तु न स ब्रह्मसूत्रभाष्यं कृतवान् ।  
किन्तु ब्रह्म-सिद्धिनामकं ग्रन्थं ग्रथितवान् । [[4]]  
तेन पूर्वमीमांसाग्रन्थाः बहवः रचिताः ।  
अतः पूर्वोत्तर-मीमांसा-पण्डितत्वेन परिगणितश्च ।  

> स एव मण्डन-मिश्रः  
श्रीशङ्कराचार्यैः वादे पराजितः  
शिष्यो भूत्वा सुरेश्वराचार्य-सञ्ज्ञां लब्धवान्  

इति केचन वदन्ति।  

> "इदम् अ-सम्बद्धम्" इति महामहोपाध्यायानां कुप्पुस्वामि-शास्त्रिणाम् अभिप्रेतम्  

इति ब्रह्म-सिद्धि-नामक-ग्रन्थ-भूमिकायां  
सुब्रह्मण्य-शास्त्रिभिः विमर्शितम् ॥+++(5)+++ 

### समस्या 

अद्यतन-प्रत्यक्ष-दृष्ट्या तु  
प्रधानतया श्रीशङ्कर-श्रीमद्रामानुज-श्रीमदानन्दतीर्थैस् त्रिभिः कृतं भाष्यम् एव  
बादरायण-सूत्राणां विशेषतः प्रसिद्धम् उपलभ्यते ।  
अन्यानि भाष्याणि अत्रैव अन्तर्भवन्ति।  
यतो हि भेदः अभेदः भेदाभेदौ वा -  
एतत् त्रितयातिरिक्तं न कोऽपि सिद्धान्तः उपलभ्यते।  

[[14]]

तत्र शङ्कराचार्यकृतं भाष्यं ब्रह्म-विवर्त-वादाभिप्रायेण,  
रामानुजकृतं भाष्यं ब्रह्म-परिणाम-वादाभिप्रायेण,  
मध्वाचार्यकृतं तु केवलं ब्रह्म-निमित्तकारणत्व-मात्राभिप्रायेण ।  

एतत् त्रयं तु  
परस्परं प्रतीप-मार्ग-गामीत्य् एव  
सर्वैर् अपि पण्डितैः अङ्गीक्रियते ।  
एवं सति  
बादरायणसूत्राणां तात्पर्यं सम्प्रतिपन्नं कीदृशं स्याद्  
इति तु विचारः शिष्यत एव । 

…

> एतद्-ग्रन्थ-लेखनस्य परमोद्देश्यं किम् ?  
वेदान्तशास्त्रमूलग्रन्थ एक एव ।  
अथापि बहुविध व्याख्यानानि विलक्षणतया कथं जातानि ?  
तत्र कारणं च किम् ?  
कश्च परिहारः? मूलभूतसमस्या च का ?

इति एतादृशांशा गाम्भीर्येण चिन्तनीयाः ।  
अध्यात्म-शास्त्रसम्बन्धि-श्रुतीनां विप्रतिपत्त्या  
तद्-अर्थ-विचारे मति-भेदात्  
परस्परं कलहो ऽवर्जनीयः संवृत्तः ।  
अतः व्याख्यान-भेदोऽपि अनिवार्यो बभूव ।  
यतो हि

> तत्-तन्-मत-पण्डितास् तु  
स्व-स्वाचार्यमान-संरक्षण-दृष्ट्या  
प्रायः स्वप्रतिष्ठार्थम् एव यतमाना वर्तन्त

इति प्रत्यक्षो विषयः ।+++(5)+++  
एवं सति एतेषाम् ऐकरस्यं कथं कर्तुं शक्यम्  
इति महती समस्या समजनि ।


### ज्ञान-विज्ञानयोः स्वरूप-विचारः

… **ज्ञानम्** अनुभवात्मकम् ।  
यद्य् अपि विज्ञानम् अपि अनुभवात्मकं -  
किन्तु कारणानुभवात्मकम् ।+++(5)+++  

कारणानुभवेऽपि -  
यदि विप्रतिपत्तिस्  
तदा तस्यापि कारणम् अन्वेषणीयम् ।  
तत्रापि सन्देहे  
तस्यापि मूलमन्वेषणीयम्।  
यावत्-पर्यन्तं मूलं न प्राप्यते  
तावद् अन्वेषणम् आवश्यकम् ।

[[48]]

तादृश-कारणान्वेषण-ज्ञान--विषयक-ज्ञानम् एव **विज्ञानम्** इत्य् उच्यते ।  

#### ज्ञान-विज्ञानयोर् अन्तरम्
"मोक्षे धीर् ज्ञानम्, अन्यत्र विज्ञानं शिल्प-शास्त्रयोः" इति कोशात् ।  
"अन्यत्र" इति चेन् मोक्ष-व्यतिरिक्त-ज्ञाने "विज्ञान"-पदं प्रयुज्यते ।

गीतायां बहुषु स्थलेषु  
ज्ञान-विज्ञानपदे सहैव प्रयुज्येते ।  
एवं सति उभयोः अर्थभेदः आवश्यकः ।+++(5)+++  
केवलं विशिष्टं ज्ञानम् इति विविध-ज्ञानम् इति वा विवरण-मात्रेण  
पदस्य सार्थक्यं दुर्घटम् एव ।  
अतः ज्ञान-परिचयार्थं विचार्यमाणं कारण-विषयात्मकं ज्ञानम् एव  
विज्ञान-पदेन विवक्षितम् ।

अत एव गीतायाम् एव

> " ज्ञानं तेऽहं सविज्ञानम्  
> इदं वक्ष्याम्य् अ-शेषतः" (गी. ७.२)

इति कथन-मात्रेण तृप्तिम् अलभमानः भगवान् कृष्णः

> “यज्-ज्ञात्वा नेह भूयो  
> ऽन्यज् ज्ञातव्यम् अवशिष्यते" (गी. ७.२ ),

इति ज्ञान-विज्ञानयोः प्रशंसां करोति ।

अत एव लोकेऽपि विज्ञान-रहितं केवलम् अनुभवात्मकं ज्ञानं  
स्वार्थ-साधने न समर्थं दृश्यते ।

#### विज्ञान-सम्पादनम्
… दूरात् स्थाणुरूपं किञ्चिद् वस्तु पश्यन्न्  
"अयं स्थाणुर्" इति कश्चिद् भ्राम्यति ।  
अन्यश् च "कश्चित् पुरुष एवे"ति भ्राम्यति चेत्,  
तदा ऽर्थ-विवेकिनः किं कुर्वन्ति ?  
केवलानुभवात्मकोपलम्भेन न तृप्यन्ति ।  
किन्तु तज्-ज्ञान-कारणान्वेषणे प्रवर्तन्ते ।+++(5)+++  
शाखादि-रूपं किञ्चिद् दृश्यते चेत्,  
"स्थाणुर्" इति निश्चिन्वन्ति ।  
हस्तादिरूपं किञ्चिच् चिह्नं दृश्यते चेत्,  
"पुरुष" इति निश्चिन्वन्ति ।  
एवं पुनर् विकल्प-प्रसक्ति-शून्यस्य निश्चयस्य कारणान्वेषणम् एव  
**विज्ञानम्** इत्य् उच्यते ॥

[[19]]
… यथा ऽऽह जयन्तः

> प्रथमं दूराज् जलस्थानं पश्यति  
> "तादृश-जल-ज्ञानं प्रामाणिकं वा न वा" इति संशये,  
> समीपम् उपसृप्य  
> जलं पश्यति, पिबति च ।  
> पिपासाशान्तिश् च जायते ।  
> तत्रापि स्वप्नत्व-सन्देहे  
> अन्यं पृष्ट्वापि  
> "नायं स्वप्न" इति निश्चिनोति ।  
> तदनन्तरं न सन्दहावकाशः । +++(5)+++

… एवं तत्त्वार्थ-निर्णयः  
विज्ञान-द्वाराऽपि कर्तुं न शक्यते चेत्,  
तूष्णीम् एव स्थातव्यम् ॥

##### सन्देहाधिक्यम्
… एतद्-उपर्य् अपि यदि सन्देग्धि  
तस्य यथार्थज्ञानं कथं भवेत्,  
नाश एव स्यात् । +++(4)+++  
तद् उक्तं भगवता

> अज्ञश् चाश्रद् दधानश् च  
संशयात्मा विनश्यति ।
नायं लोकोऽस्ति न परः  
न सुखं संशयात्मनः "  
> (गी. ४.४० )

इति ।  

##### सत्-सङ्गः
"तस्य हितं कथं स्याद्" इति चेत् **सत्-सङ्गेनैव** ।+++(4)+++  
उक्तञ्च-

> “सङ्गः सर्वात्मना त्याज्यः  
स चेद् +धातुं न शक्यते ।
स सद्भिः सह कर्तव्यः  
सन्तः सङ्गस्य भेषजम्" +++(5)+++

इति ।

> सत्सङ्गत्वे निस्सङ्गत्वं  
निस्सङ्गत्वे निर्मोहत्वम् ।  
निर्मोहत्वे निश्चलितत्त्वं  
निश्चलितत्त्वे जीवन्मुक्तिः ।

इत्य्-आदि-वचनैः  
सर्व-विध-दोष-निराकरणौषधं सत्-सङ्ग इति ज्ञायते ।+++(5)+++

#### विज्ञान-प्रशस्तिः
… यद्यपि

> "परश्-शत-परिक्षोदात्  
> परस्ताद् अपि वादिभिः ।  
> उपलम्भबले स्थेयम्"  
> (न्यायसिद्धाञ्जनं जड. ४)

इति न्यायः दृश्यते -  
परन्तु +अत्र विज्ञानोपलम्भस्यैव निर्णय-हेतुत्वं दृश्यते ।  
अद्यतन-जगति सर्वस्यापि विज्ञानमयत्वे परिदृश्यमाने इदं स्पष्टम् ।  
अत एव उपनिषद् अपि  
“विज्ञानेनात्मानं वेदयते" ( तैत्ति.महा. ७९) इति वदति ।  
इदम् एव वेदान्त-विज्ञानम्, अध्यात्म-विज्ञानम् इत्य्-आदि-पदैर् उच्यते ।

“वेदान्त-विज्ञान-सुनिश्चितार्थाः" (तैत्ति. १३ ) इति श्रुतौ

> कस्यचिद् वेदान्त-विज्ञानेनार्थः यदि सुनिश्चितः,  
तस्यैव श्रेय

इति घोषितम् ।

### परिहार-मार्गः
… एवं विप्रतिपत्ति-परम्परायां जातायां  
विप्रतिपत्तेर् मूलान्वेषण-रूपं विज्ञानम् एव शरणी-कर्तव्यम् -  
यथा व्याध्यादि-कारणे संशय-ग्रस्ते  
विज्ञानेन व्याध्यादि-कारणं निर्णीयते, ततश्च चिकित्स्यते,  
एवम् एव आत्म-विषये बहूनां विप्रतिपत्तीनां श्रवणाद्  
अध्यात्म-विज्ञानम् एवात्र समर्थम् उत्तरं भवितुम् अर्हति ।  

वस्तुनि सामान्यतो ऽवगते  
विशेषतो ऽवगमार्थं विचार  
इति विचार-शास्त्र-मर्यादा ।  
श्री-बादरायण-महर्षि-प्रणीता ब्रह्म-मीमांसाऽपि तद्-अनन्तर्गता । 

### शास्त्र-योनित्वात् = विज्ञान-मूलत्वात्
शास्त्र-योनित्वाधिकरणे शास्त्र-पदस्यापि विज्ञानार्थे एव तात्पर्यम्  
इति प्राचीन-व्याख्या-शोधनेन अवगम्यते ।  

#### बहुव्रीहिर् न, योनिर् उपादानम् 
अद्य तु "शास्त्रं योनिर् यस्य" इति बहुव्रीहिः प्रदर्श्यते ।  
बहु-व्रीहिस् तु अतीव-जघन्य इति तु सर्व-सम्मतम् ।+++(4)+++  

योनि-पदम् अपि **उपादानय्** एव स्वरसं सर्वसम्मतं च ।  

"तं भूत-योनिं परिपश्यन्ति धीराः" (मुण्ड.उ. १.१.६),  
"कर्तारमीशं पुरुषं ब्रह्म-योनिम्” (मुण्ड.उ. १.१.३)  
इत्य्-एतत् श्रुति-द्वयम् अपि  
"योनिश्च हि गीयते" (ब्र.सू. १.४. २७) इत्य्-अस्य  
शङ्कर-रामानुज-भाष्य-द्वयेऽपि सूत्र-विषय-वाक्यत्वेनोपन्यस्तम् ।  

लोकेऽपि योनि-पदम् उपादानार्थय् एव प्रसिद्धम् ।  
एवं सति योनि-शब्दस्य प्रमाणार्थकत्वम् अपि अतीव क्लिष्टम् एव ।+++(5)+++  

[[18]]

"शास्त्रस्य योनिः" इति तत्-पुरुष-समास एव बहुव्रीह्यपेक्षया श्रेयान् ।  

#### शास्त्रम् = विज्ञानम्
अत्र 

> शास्त्र-पदेन ऋग्-वेदादि-रूपस्य वेद-शास्त्रस्य मूल-कारणं ब्रह्म  

इति यद्य् अर्थः विवक्षितः,  
तर्हि ब्रह्मणः सर्व-जगत्-कारणत्वस्य पूर्वस्मिन् जन्माद्य्-अधिकरण एव समर्थितत्वेन  
अत्र पौनर्-उक्त्यं भवेत्,  
इत्य्-अतः द्वितीय-व्याख्याने "प्रवृत्तिः" इत्य्-अभिप्रयन्ति सर्वे ॥ 

वस्तुतस् तु शास्त्र-पदार्थः कः ?  
"शासु अनुशिष्टौ" इति धातु-मूलक औणादिकोऽयं शब्दः ।  
तथा च "**शासनं**" नाम अनतिक्रमणीयम् आज्ञा-रूपम्,  
राज-शासनादिवद् इति +अनुभवसिद्धम् ।  

तद्वद् एव जगति परिदृश्यमानं क्रमादिकं सर्वं  
सृष्टि-शासनानुगुणम् ।  
यथा वा 

> आम्र-बीजादिकं यदि उप्यते,  
अग्रे तस्य विकासः कथं भवेद्  

इति जिज्ञासायाम्  
आम्र-बीजस्य विकासः  
आम्राङ्कुर-शाखा-पत्र-फलादि-क्रमेणैव भवति ।  

> एतादृश-परिणामः किङ्कृतः? 

इति प्रश्ने  
"अनतिक्रमणीय-वस्तु-निसर्गाधीनः" इत्य् एव समीचीनम् उत्तरम् ।  
एवं सर्वम् अपि बीजं  
निसर्ग-सिद्ध-शासनं नातिवर्तते ।  
एतादृश-शासन-क्रमः प्राणिष्व् अपि समानः -  
मनुष्येष्व् अपि प्रकृति-सिद्ध-विकासादिकम् एतादृश-शासनानुसार्य् एव ।  

मनुष्याणाम् इतर-प्राण्य्-अपेक्षया बुद्धि-कौशलं प्रत्यक्ष-सिद्धम् ।  
तादृश-बुद्धेः स्वेच्छात उपयोगे  
मनुष्य-जन्म दुष्यति । +++(4)+++ 

ततश् च **शास्त्रं** नाम  
प्रकृति-सहज-सिद्धं **विज्ञानम्** एव।  
एवञ् च “शास्त्र-योनित्वात्" इति सूत्रस्यापि  
"विज्ञान-मूलत्वाद्" इत्य् एव व्याख्येयम् ।  


## अध्यात्म-विज्ञानम्
इदानीं तु अध्यात्म-विज्ञानं शून्यम् इव दृश्यते ।  
अत एव आत्म-विषयेऽपि +असङ्ख्याताः पक्षाः काल-क्रमेण प्रवृत्ताः ।  
अतः अध्यात्म-विज्ञानान्वेषणे प्रथमं प्रवृत्तिः कर्तव्या ॥ 

अध्यात्म-विज्ञानं नाम किम् ?  
आत्मानुभव-रूपं ज्ञानं तु  
**अध्यात्म-ज्ञानम्** इत्य् उच्यते ।  
अध्यात्मविज्ञानं च तद्-विषय-कारणादि-विमर्श-रूपम् ।  

### दर्शनादि, गुरुः
… अत एव-

> आत्मा वाऽरे द्रष्टव्यः श्रोतव्यः मन्तव्यः निदिध्यासितव्यः

> आत्मनि खल्वरे दृष्टे श्रुते मते विज्ञाते  
> इदं सर्वं विदितं भवति  
> (बृह.उ.२।५।६)

इति श्रुतिः प्रवृत्ताः ।  
अत्र प्रथमं "द्रष्टव्यः" इति दर्शनम्,  
अनन्तरं श्रोतव्य इति श्रवणम्,  
अनन्तरं मन्तव्य इति मननरूपो विचारः,  
तदनन्तरं निदिध्यासितव्यः इति ध्यानम् इत्येव क्रमः दृश्यते ।

प्रथममेव दर्शनं भवेत्,  
तर्हि अनन्तरं श्रवणादिनां प्रसक्तिः कथं स्यात् ?

अतः साम्प्रदायिकैः सर्वैरपि  
"अर्थक्रमानुरोधेन पाठक्रमः परिवर्तनीयः" इति न्यायेन  
द्रष्टव्य इति दर्शनस्य ध्यानानन्तरमेव निर्देशः ।  
अतः श्रवणम् एव प्रथमं कर्तव्यम् इति निर्णीतं वर्तते ।  
परन्त्व् अत्र (कश्चन ) संशयः -  
श्रवणं नाम श्रोत्रेन्द्रियजन्य-शब्दविषयक--तद्-अर्थ-श्रवणम् ।  
तच्च कथं भवितुमर्हति?  
श्रोत्रेन्द्रियेण तु शब्दस्य श्रवणं भवति।  
तथा च श्रवणं शब्दविषयकं, न तु अर्थविषयकम् ।  
"घटं श्रृणोति" इति कथने  
घटज्ञानं जायमानं घ-ट-शब्दानुपूर्वी-विषयकम् एव भवितुम् अर्हति ।  
अनन्तरं जायमानं घटार्थ-विषयकं ज्ञानं तु परोक्ष-रूपम् एव +++(5)+++ -  
घटस्य बाह्यत्वात् ।  
तज्-ज्ञानम् अपरोक्षम् इति भ्रान्तिर् एव ।+++(5)+++

एवम् आत्मनि कथं वक्तव्यम् -  
आत्मनः +अत्यन्तम् अलौकिकत्वात्  
शरीरातिरिक्तः आत्मा कदा केन ज्ञातः ?

> अतः एतादृशश्रवणे इन्द्रिजन्यश्रवणविषयः आत्मा  
कथं भवितुम् अर्हति?

इति महती समस्या।  
"कः समाधिः ?" इति चेद्  
अत्रैव वर्तते +अध्यात्म-शास्त्र-रहस्यम् ।  
गुरोः स्थानम् अपि +अत्रैव वर्तते ।  
गुरूपदेशः इत्य्-आदिकम् अपि  
परम-रहस्यम् एव जायते ।

वस्तुतः +गुरुस् तत्-तादृशो भवेत्  
सः तु न शब्दम् उपदिशति,  
स्वीय-तपः-शक्त्या अर्थम् एव सकृत् प्रदर्शयति  
न तु शब्द-मात्रम् ।+++(5)+++  
यतो हि +उपदेशः त्रिविधः -  
तत्र प्रथम "उपदिशती"त्य् उपदेशः -  
"दिश अतिसर्जने" इति धातुः ।  
अतिसर्जनं नाम दानं,  
तस्मै शब्दं ददातीति प्रथमः कल्पः।  
अयं शब्दोपदेशः अधमः ।

[[76]]

मध्यमस्तु चिन्-मुद्रयोपदेशः ।  
उत्तमस्तु मौनेन +उपदेशः ।+++(5)+++

अयं तृतीयः कल्पस्तु दक्षिणामूर्तिविषयकेन-

> " चित्रं वटतरोर्मूले  
> वृद्धाः शिष्या गुरुर् युवा ।  
> गरोस्तु मौनं व्याख्यानं  
> शिष्यास्तु छिन्नसंशयाः " ॥

इति ध्यान-श्लोकेन ज्ञातुं शक्यते ।

अत्र कल्पे गुरौ अन्तर्-विद्यमानम् आत्म-तत्त्वम् एव  
साक्षाच् छिष्यस्यापि प्रकाशितो भवति स्वयमेव ।  
प्रथम-कल्पेऽपि अधिकारी यदि पूर्वजन्मनः सुकृत-वशाद् भाग्यशाली स्याच् चेत्  
शब्द-श्रवण-मात्रेणैव तस्य +आत्मनः जागरणं स्यात्,  
अनन्तरम्

> "अहं ब्रह्म", तर्हि कथम् एतादृशसंसारे पतितः?

इति जिज्ञासया उत्तरोत्तरम् आत्मज्ञानं लब्ध्वा  
आत्म-तत्त्वं प्राप्नुयात् ।  
किन्तु द्वितीय-तृतीय-कल्पापेक्षया विलम्बो भवेत् -  
यतो हि द्वितीय-तृतीय-कल्पे तु  
गुरोर् अनुग्रहेण साक्षाद् आत्म-दर्शनं तदैव भवति,  
अनन्तरं त्वरयैव तद्-विषयक-जिज्ञासा,  
अनन्तरं मनन-ध्यानादिना शीघ्रम् एव +आत्मतत्त्वं लभते ।

एवं वस्तूनि प्रदर्शिते  
तद्विषयक-ध्यानम् अपि सुकरं भविष्यति ।  
मनन-निदिध्यासनयोः प्रथम-जातस्य दर्शनस्य दृढीकरणम् एव फलम् ।

अतः "आत्मा वा अरे द्रष्टव्यः" इति प्रथमं  
तद्-अनन्तरं तद्-विषयकः प्रश्नः,  
तद्-अनन्तरं “श्रोतव्यः" इति,  
तद्-अनन्तरं "मन्तव्यः" इति,  
तद्-अनन्तरं "निदिध्यासनम्" इत्य् एव क्रमः साधुः  
इति तद्-रहस्य-ज्ञाः वदन्ति । +++(5)+++

केषाञ्चित्तु सुकृतपाकवशात्  
पूर्वजन्मनि दृष्टस्यात्मनः  
एतज्-जन्मनि संस्कार-वशाद् अनुवर्तेताऽपि । +++(4)+++

इदम् एवोक्तं गीतायां

> "जिज्ञासुर् अपि दर्शनम् योगस्य शब्द-ब्रह्मातिवर्तते"

इति ( गी. ६।४४ ) एतादृशाधिकारिणः +अतिविरला एवेति  
पृथक् +न वक्तव्यम् ।

सारतः,  
आत्मोपासन-विषये  
तत्-तादृश-गुरु-लाभो वा,  
पूर्व-जन्मन एव ध्यानारम्भानुवृत्तिर् वा  
इति द्वयी एव गतिः,  
नान्या  
इति मर्मज्ञा वदन्ति।  
अयम् एव वैदिको मार्गः ।

नेति नेति रीत्या वर्ण्यमानः +ज्ञान-मार्गस् तु जैनबौद्धानां  
यतस् ते +ईश्वर-तत्त्वं नाङ्गीकुर्वन्ति ।+++(5)+++  
सैव प्रक्रिया निर्विशेषाद्वैत-मतेऽपि +आगता ।  
वैदिकानां तु निरुपाधिक-भक्ति-मार्ग इत्येव ।  
गीताद्वादशाध्याये इदं मार्गद्वयं विस्तरेण निरुपितं,  
तदेव अत्रापि विस्तरेण विचारितं वर्तते ॥

### आत्मा
… प्रथमम्, आत्मा नाम कः ?  
अयम् एव महान् प्रश्नः -   
यत आत्म-शब्दार्थः शरीराद् आरभ्य  
परमात्म-पर्यन्तः सर्वोऽपि भवति ।  

अत एव आत्म-ज्ञानं साधना-रहितं चेत्,  
दुर्-ऊहं गहनञ् च संवृत्तम् ।+++(4)+++  
(विज्ञान-रहितं चेत् प्रतिष्ठितं च न भवति) ।  

### जनक-याज्ञवल्क्य-संवादः
अत आत्म-तत्त्व-ज्ञान-सम्बन्धि-विज्ञानं यद् अन्वेष्टव्यं  
तद्-अर्थं प्रयत्नः कर्तव्यः ।  
अस्य उपक्रमः बृहद्-आरण्यकोपक्रमय् एव  
जनक-याज्ञवल्क्य-संवादे वर्तते ।  
जनको याज्ञवल्क्यं पृच्छति ।  
अन्धकारे वर्तमानस्य पुरुषस्य  
न किञ्चिद् अवभासते,  
न किञ्चित् कर्तुं शक्यते ।  
अतो ऽन्धकारे प्रकाशो ऽपेक्ष्यते ।  

[[20]]

तत्र प्रश्नोत्तराणि एवं वर्तन्ते 

> प्र. किञ् ज्योतिर् आस्ते पुरुषः ?  
उ. आदित्य एवास्य ज्योतिः ।  
प्र. आदित्ये अस्तम् इते किञ् ज्योतिर् आस्ते पुरुषः ?  
उ. चन्द्रमा एवास्य ज्योतिः ।  
प्र. आदित्ये अस्तमिते, चन्द्रमसि अस्तमिते, किञ्ज्योतिरास्ते पुरुषः ?  
उ. अग्निरेवास्य ज्योतिः ।  
प्र. आदित्ये अस्तम् इते, चन्द्रमसि अस्तम् इते, अग्नौ शान्ते, किं ज्योतिर् आस्ते पुरुषः ?   
उ. वाग् एवास्य ज्योतिः ।  
( परस्परं वाग्-व्यवहारेण  
विषयम् अवगच्छन्ति अन्धकारे ऽपि )  
प्र. आदित्ये अस्तम् इते, चन्द्रमसि अस्तमिते, शान्तेऽग्नौ, शान्तायां वाचि, किं ज्योतिर् आस्ते पुरुषः ?  
उ. आत्मैवास्य ज्योतिः । (बृह.उ. ४.२.६) 

### शरीरात्मा
अन्धकारे उपविष्टस्य पुरुषस्य  
स्व-विषयकं ज्ञानं वर्तत एव ।  
अहम् अत्र एवम् उपविष्टः,  
मदीय-हस्त-पादादय इमे  
इत्यादि सर्वम् अन्धकारे उपविष्टः, निमीलितचक्षुः सन्न् अपि जानात्य् एव ।  
कथम् एतज् जानाति? साधनं किम्?  
इति प्रश्ने, आत्मैवेति वक्तव्यम् ।  

तर्हि आत्मनः हस्तपादादयः सन्ति वा ?  
हस्त-पादादीनाम् अपि स्व-प्रकाशत्वं वा ?  

हस्त-पादादिर् जड-पदार्थ इति स्पष्टम् ।  
अथापि अङ्गुलिर् वक्रा वा, दीर्घो वा इत्यादिकम् अपि अन्धकारेऽपि जानाति ।  
दक्षिणहस्तेन वामपादं स्पृशेति।  
मनसि +आज्ञा भवति चेत्, दक्षिणहस्तः वामपादं स्पृशति ।  
कथं दक्षिणहस्तः वामपादं जानातीत्य्-आदि-प्रश्नानाम् उत्तरम् अन्वेष्टव्यम् ।  
शरीर-रूपेण परिणतस्य चैतन्यस्य  
स्व-प्रकाशत्वाद् आत्मानम् अ-खण्डम् एकं शरीराकारं जानाति ।  
तद्-अवयवं हस्तादिकम् अपि जानाति ।  
अतः प्रथम-कक्ष्यायां शरीरम् एव आत्मा । 

… एतावता कालेन  
अ-प्रधानम् उपाधिं प्रधानं कृत्वा  
यन्-मूलं चैतन्यं,  
तस्य मूल्यम् अज्ञात्वा,  
आत्मन उपाधि-भूतैर् देहेन्द्रिय-मनो-बुद्धिभिश् च  
स्वस्यैक्यं मत्वा  
"अहं स्थूल" इत्यादि व्यवहाराः प्रसृताः ।  
ते सर्वेऽपि औपाधिका इत्य् अपि  
तेनैव वचनेन  
अर्थात् सिध्यति ।

### प्रत्यक्त्वम्
… "तत्-प्रत्यग्-अर्थः स्वयम् आत्मानं पश्यति"  
इत्य् अर्थः ।  
"प्रतीपम् अञ्चतीति प्रत्यग्" इति व्युत्पत्तिः प्रदर्श्यते ।  

बुद्धिस् तु स्वतो बाह्यविषयेषु न प्रसरण-शीला ।  
तत्-प्रतिकोटितया चैतन्यन् तु स्व-विषयय् एव यदा व्याप्रियते,  
तदानीं तत् प्रत्यग्-अर्थः इत्युच्यते ।  
"अञ्चु गति-पूजनयोः" इति धातुर्  
गत्य्-अर्थकानां ज्ञानार्थकत्वात्  
प्रकृते स्वात्मानं स्वयम् एव जानातीत्यर्थः ।  
एष एव **प्रत्यग्-आत्मा** । 

### पञ्च-कोश-प्रकरणम्
अत एव **पञ्च-कोश-प्रकरणम्** इति प्रसिद्धम् ।  
आनन्द-वल्ल्यां प्रथमः कोशः - अन्नमय-कोश इत्य् उच्यते।  
“स वा एष पुरुषो ऽन्न-रसमयः " ( तैत्ति. उ. २.२),  
इति प्रथमः अन्नमयकोशः ।  
एवं च शरीर-रूपेण परिणतं चैतन्यम् एव  
तत्-कक्षायां "शारीर आत्मा" इत्युच्यते -  
तस्यैव तदानीम् अहम्-अर्थत्वात् ।  

अहम् इति निर्दिश्यमान एव च **प्रत्यग्-आत्मा** ।  
एवमेव प्राणमय, मनोमयः, विज्ञानमयः, आनन्दमयः इत्येते कोशाः ज्ञातव्याः ।  
तत्र क्रमेण उत्तरोत्तरम् उत्तमत्वेन च चैतन्य-परिणाम-विशेषो द्रष्टव्यः ॥ 

एवम् अनुभव-विश्लेषणं कृत्वा  
"कथं कथं कस्यां कस्यां कक्षायां वर्तत" इति ज्ञात्वा  
सद्भिर् वर्तितव्यम् ।  
तत् परित्यज्य चर्चा-करणेन  
न कोऽपि लाभः,  
प्रत्युत बुद्धिः कलुषिता भवेत् ।  
पुनः पुनर् एतादृश-चैतन्य-तत्त्वस्य चिन्तनया,  
पुनः पुनर् अनुभवो गाढो भवेत् ।21 

स्थूलारुन्धती-न्यायेन  
आत्मनः प्रदर्शनार्थम् एव एषा प्रक्रिया  
इति सर्वसम्मतम् ।  

### अपरोक्षता
तत्र-स्थ-पङ्क्तीनां पठन-मात्रेण  
"भुवि सर्वं ज्ञातम् अभूद्" इति न भ्रमितव्यम् ।  
**शब्द-जन्यं ज्ञानम्** इदं केवलं परोक्षरूपम् ।  
यदि इदं ज्ञानं बहु-प्रयत्नेन तपसा अपरोक्षरूपं भवेत् -  
तदानीम् एव तज् **ज्ञान**-पदवाच्यं भवेत् ।  
एतत् सर्वं नैक-जन्म-साध्यम् ।  
एतादृशम् अध्यात्म-तत्त्वम् अधिकृत्यैव – 

> “यदा ह्य् एवैष एतस्मिन्न्  
> अदृश्ये, अनात्म्ये, अनिरुक्ते, अनिलयने,  
> अभयं प्रतिष्ठां विन्दते ।  
> अथ सोऽभयं गतो भवति ।  
> यदा ह्य् एवैष एतस्मिन् उदरम् अन्तरं कुरुते,  
> अथ तस्य भयं भवति "  
> ( तैत्ति. उ. २.७), 

इत्य्-उक्तम् ।

अतश् च  

> एतादृशात्म-तत्त्व-ज्ञानस्य  
कथं प्राप्तिर् 

इति विचार आवश्यकः,  
यद्-अ-भावे भयं भवतीति +उच्यते ।  
एतादृश-ज्ञान-सम्पादनम् एव  
ब्रह्म-निष्ठानां ब्राह्मणानां प्रथमं कृत्यम् ।  

> एतादृशम् आत्म-तत्त्व-ज्ञानं कथं भवेत् पुरुषाणाम् ?  

इत्यत्र मैत्रेयीब्राह्मणे  

> " आत्मा वारे द्रष्टव्यः, श्रोतव्यो, मन्तव्यो, निदिध्यासितव्यः ।  
> आत्मनि खल्व् अरे श्रुते मते विज्ञाते  
> सर्वम् इदं विज्ञातं भवति"  
> (बृह. उ. २.४.५ ) 

इति ।  
इदम् एव एक-विज्ञानेन सर्व-विज्ञानम् इत्य् उच्यते ।  
"आत्मैवेदं सर्वम्" (छा.उ. ७.२५.११),  
"आत्मनि विदिते सर्वं विदितम्"  
इत्य्-आदौ +आत्मन एव सर्वात्मकत्व-श्रवणाद्  
"आत्म-ज्ञानम् एव सम्पादनीयम्"  
इति सारांशः ।  
"आत्मा वारे द्रष्टव्यः" इत्यत्र  

> आत्मपदार्थः कः ?  
> जीवात्मा वा परमात्मा वा ?  
> जीवात्मनः उपासनया  
> कथं सर्वं विदितं भवेत् ?  
> परमात्मन उपासनं कर्तव्यं चेत्,  
> परमात्म-स्वरूपावगमः प्रथमं कथं भवेत् ?  
> परमात्म-स्वरूपे ऽवगते सति  
> उपासनादिकं व्यर्थम् एव ।  
> अतः कथम् इयं श्रुतिर्निर्वाह्या ? 

इत्य्-अत्र +अस्ति महान् क्लेशः ॥ 

### आत्मा, परमात्मा
पूर्वं जनक-याज्ञवल्क्य-संवादेऽपि   
"आत्मैवास्य ज्योतिर्" इत्य्-अत्र प्रश्नोपक्रमस्तु  
"किं ज्योतिरास्ते पुरुषः" इत्यादिना वर्तते ।  
अत्र पुरुष-शब्दः जीव-पर एव ।  
एवं च "आत्मैवास्य ज्योतिर्" इत्य्-अत्र +एव  
अस्य पदस्य प्रकृति-पुरुष-परत्वाज् जीवात्मैवात्राऽपि आत्म-पदार्थो वक्तव्यो भवति ।  
यदि आत्म-पदार्थः जीवस्  
तर्हि परमात्मा कुत्र गतः ? इति प्रश्नः उदेति ।  
[[22]]  

यदि परमात्मा एव जीवस्  
तर्हि "तद् द्वयम्+++(=द्विविधः)+++ अस्ति वा न वा ?" इति संशयो ऽस्त्येव ।  
आत्मा द्विविधः - जीवात्मा परमात्मा चेति नैय्यायिका मन्यन्ते ।  

परन्तु इदं वेदान्तिभिः नाङ्गीकर्तुं शक्यते ।  
कुत इति चेत्,  

- निर्विशेषवादे तु मिथ्यात्वाङ्गीकाराज् जीवात्मा नास्ति ।  
  अतस्तथा विभागो न सम्भवत्येव । 
- सविशेषवादेऽपि “यथाग्नेः क्षुद्राः विस्फुलिङ्गाः" (बृह.उ. २.१.२०), इत्यादिवचनैः  
  परमात्मनः सकाशाद् एव जीवात्मनाम् आविर्भावात्  
  समानतया जीवात्म-परमात्म-विभागो न भवत्येव । 

अतः कश्चित् सर्वसम्मत आत्मशब्दार्थनिर्णयः कर्तव्यो भवति ।  

(आत्मा) आत्म-पदं हि प्रयोग-दृष्ट्या  
शरीराद् आरभ्य परमात्म-पर्यन्ते ऽर्थे प्रयुज्यते ।  
किं बहुना !  
"मृद्-आत्मा घटः" इत्य्-अत्राऽपि  
स्व-रूप-मात्र-पर्यायात्म-शब्दो दृश्यते ।+++(4)+++  
अध्यात्म-शास्त्रे तु  
"आत्मैवास्य ज्योतिः" (बृह.उ. ४.२. ६)  
इति दर्शनात्  
**स्व-प्रकाश-रूपं** यत्-किञ्चित् तत्त्वम् एवात्म-शब्दार्थः ।+++(4)+++  

तच् च जीवात्मा वा परमात्मा वेति विषये  
स्वस्वात्मैव सर्वेषां स्व-प्रकाशत्वात्  
"प्रत्यग्-आत्मे"त्य् उच्यते ।  

#### परमात्म-प्रत्यक्ता
तत्र जीव एव प्रत्यग्-आत्मेति रामानुजीयाः ।  
परमात्मैव प्रत्यग्-आत्मेति शाङ्कराः ।  

रामानुज-भाष्ये भूमाधिकरणे  
“प्रत्यग्-अर्थस्य परमात्मनि पर्यवसानात्"  
इति वाक्य-दर्शनात्  
परमात्मन्य् अपि प्रत्यग्-आत्मत्वं ज्ञायते ।  
अत एव स्वस्वात्मैव सर्वेषां प्रत्यग्-आत्मा  
इति वक्तव्यं भवति ।  

एवं सति प्रत्यग्-आत्मानः +अनन्ता भवन्ति ।  
कस्य प्रत्यगात्मनः अन्तिमत्वम्?  

"अहम् एवेदं सर्वम्" (छा.उ. ७.२५. १),  
इति भूमविद्यायां जगत् सर्वम् अपि  
प्रत्यग्-आत्मन्य् अन्तर्भवतीत्य् उच्यते ।  
अतश् च प्रत्यग्-आत्मनः स्व-रूपम् एव  
विचार-विषयो भवति ।  

**परमात्म**-पर्यायस् तु प्रत्यग्-आत्मा एक एव -  
परमात्मनः एकत्वस्य सर्वैर् अङ्गीकारात् ।  

<details><summary>विश्वास-टिप्पनी</summary>

द्वौ त्व् ईश्वरतत्त्वय् इति रामानुजः। 
</details>

#### जीवात्मोत्पत्त्यादि
एवं परमात्मन एव प्रत्यग्-अर्थत्वं सर्वसम्मतमिति निश्चिते  
इतरेषां प्रत्यगात्मत्वम् औपाधिकम् एवेति मन्यन्ते निर्विशेष-वादिनः ।  

> “यथाग्नेः क्षुद्राः विस्फुलिङ्गाः" (बृह. उ. २.१.२०), 

इति श्रुतावपि  
जीवात्मनः परमात्मनः सकाशाद् आविर्भावः प्रतिपादितः ।  


"आत्मा वारे द्रष्टव्यः" इति प्रकरणेऽपि +अग्रे  

> विज्ञान-घन एवैतेभ्यो भूतेभ्यः समुत्थाय  
> तान्य् एवानुविनश्यति  
> (बृह.उ.२.४.१२), 

इति वचने विज्ञानमयस्यात्मनः उत्पत्ति-विनाशौ श्रूयेते ॥ 

[[23]] 

### आत्मनो ऽहम्-अर्थत्व-विचारः
#### बौद्ध-मतम्
आत्मा अहम्-अर्थो न वा ?  
इति विचारे बौद्धाः आत्मा नाहम्-अर्थः इत्येव वदन्ति ।  
बौद्ध-मत अहम्-अर्थस् तु **पञ्चानां स्कन्धानां** सङ्घातः ।  
ते च रूप-विज्ञान-वेदना-सञ्ज्ञा-संस्काराख्याः ।  
तत्र रूप्यन्ते एभिर् इति व्युत्पत्त्या  
स-विषयाणीन्द्रियाणि **रूप-स्कन्धः** ।  
**विज्ञान-स्कन्धः** वैदिकैः चैतन्य-पद-वाच्यः मूल-धातुः ।  
सुख-दुःखान्यतर-साक्षात्कारः **वेदना-स्कन्धः** ।  
**सञ्ज्ञा-स्कन्धः** मनुष्य-पश्व्-आदि-सञ्ज्ञात्मकः ।  
**संस्कार-स्कन्धः** स्मृति-हेतु-भूतः  
पुनर् अपि रूप-स्कन्धादि-प्रवर्तने हेतु-भूतः ।  
एतेषां पञ्चानां मिलितानाम् एव अहम्-अर्थत्वान्  
मुक्तौ विज्ञान-धातु-व्यतिरिक्तानां सर्वेषां धातूनां लयाद्  
आत्मा नाहम्-अर्थः इति वदन्ति । +++(4)+++

#### नैय्यायिकाः
नैय्यायिकाद् आरभ्य स-विशेष-वादि-पर्यन्ताः दार्शनिकाः  
अहम्-अर्थ आत्मेति स्वीकुर्वन्ति ।  
तत्र नैय्यायिकाः  
आत्मनः अहम्-अर्थत्वं स्वीकृत्यापि  
स्वयं-प्रकाशत्वं तु न स्वीकुर्वन्ति,  
किन्तु चेष्टादिभिः ज्ञानेच्छादिभिश् च अनुमेयत्वं वदन्ति ।

#### निर्विशेषाद्वैतिनः
निर्विशेषाद्वैतिनस् तु  
आत्मा तु वर्तते  
किन्तु सः नाहम्-अर्थः  
इति वदन्ति -   
मुक्तौ सुषुप्तौ च अहम्पदप्रयोगाभावात् ।

> तर्हि तदा तस्य व्यवहारः कथम्?

इति शङ्कायां  
तत्-काले व्यवहाराभावात्  
प्रश्न एवाबद्धः ।

> तद्-आत्म-सद्-भावे  
किं प्रमाणम्?

इति प्रश्ने

> > त्वम् असि इत्य्-अत्र किं प्रमाणम्?
>
> इति प्रश्न इव अ-सम्बद्धोऽयं प्रश्नः

इति वदन्ति -  
यतः आत्म-सद्भावे  
कस्य वा एतादृशः प्रश्नः उदेति ।

##### शब्दः, ज्ञानम्, अर्थः
विचारे +++(वक्ष्यमाण-रीत्या)+++ शुष्क-पण्डितानां नाधिकारः ॥

शब्दार्थ-प्रत्ययानाम् इतरेतराध्यासात् सङ्करः (यो.सू. ३।१७ )  
इति पातञ्जलं सूत्रम् ।  
“गौर् इति शब्दः गौरिति ज्ञानम्, गौरित्यर्थः+++(→वस्तु)+++" इति महाभाष्यकारः ।+++(5)+++  
एतादृश-वचन-गाम्भीर्यं यावत्-पर्यन्तं ज्ञातुं न शक्यते  
तावत्पर्यन्तं सः न विमर्शनशास्त्राधिकारी ।  
प्रथमं वस्तुथितिः, अनन्तरं तद्विषयकं ज्ञानम्, अनन्तरमेव शब्दप्रयोगः,  
एतेषां कालभेदः स्पष्टः ।  
एवं सति ज्ञानार्थयोः शब्दस्य च परस्परम् अ-भेदः कथं सम्भवेत् ।

सन्ति ज्ञानार्थयोर् अ-भेद-वादिनः, शब्दार्थयोर् अ-भेद-वादिनश् च ।  
इदं सर्वम् अर्थ-प्रत्यय-शब्द-साङ्कर्य-कृतम् इति स्पष्टम् ।  
एतत्साङ्कर्यं यदा ज्ञायते तदैव तस्याध्यात्मतत्त्वविचारे अधिकारः ।

एतत्-साङ्कर्य-परिहारस् तु सर्वैरपि साधयितुं न शक्यते ।

ज्ञानम् एव सर्वस्याप्य् अर्थस्य निश्चायकम् ।  
ज्ञानेषु प्रत्यक्षात्मकं ज्ञानम् एव सर्व-मूर्धन्यम् ।+++(4)+++  
अनुमान-शब्दयोस् तन्-मूलकत्वात् स्व-तन्त्र-प्रमाणत्वं नास्ति ।  
अत एवोक्तम् अभियुक्तैः

> “परश्-शत-परिक्षोदात्  
> परस्ताद् अपि वादिभिः ।  
> **उपलम्भ**-बले **स्थेयं**  
> किम् आदौ तन् न **गृह्यते**॥"+++(5)+++  
(न्यायसिद्धा. जड. परि. ४)

इति ।

[[46]]


प्रत्यक्षात्मक ज्ञानेऽपि अनेकविध-परिक्षानन्तरं  
जायमानम् उपलम्भ-पद-वाच्यं   
ज्ञानम् अतीवान्तरम् ।

"अहम् उपलभे" इति अनुभवस्यान्तरत्वं सर्वानुभवसिद्धम्।

#### अर्थ-प्रत्यय-शब्दाध्यासः
> … कथं वा इदम् अङ्गीकार्यम्?

इति प्रश्ने,  
"त्वं कः?" इति प्रष्टारं प्रत्येव प्रश्नः क्रियते चेत्  
तेन किम् उत्तरं वक्तव्यम् ?  
"अहं पृच्छामि" इत्येवोत्तरं वक्तव्यम् ।  
"स चाहमर्थः कः?" इति प्रश्नस्योत्तरं  
"किं ? स एव प्रत्यग्-अर्थः" इत्य् एवोत्तरम् ।  
अहम्-अर्थ एव यदि नाङ्गीक्रियते  
तर्हि जगद्-आन्ध्य-प्रसङ्गः ।  
"अहम् अस्मि वा न वे"ति  
न कोऽपि बुद्धिमान् विप्रतिपद्यते ।

[[82]]

बृहद्-आरण्यके  
“किं ज्योतिरास्ते पुरुषः" इत्युपक्रम्य  
" आत्मैवास्य ज्योतिः" इति तत्तदात्मनः सदा  
"अहम्" इति एव ज्योतीरूपत्वं स्पष्टं वर्णितम् ।  
अतः निरुपाधिकं स्वप्रकाशत्वं तत्तदात्मन एव ।  
दीपादीनान्तु आत्मवन् न स्वप्रकाशत्वम् ।  
न ह्य् अन्धस्य दीपः प्रकाशते ।  
आत्मातु अन्धस्यापि प्रत्यक्तया भासते एव ।

अत एव अहम्-अर्थानात्मत्व-वादः  
अर्थ-प्रत्यय-शब्दानाम् इतरेतराध्यास-मूलक-साङ्कर्य-कृतः ।  
न हि

> +अहम् इति यदा यदा भासते  
तदा तदा शब्दप्रयोगः कर्तव्य

इति नियमः ।

> शब्दप्रयोगे कृतय् एव +अहम्,  
अन्यथा न,

इत्यपि नियमो नास्त्येव ।  
घटादि-बाह्य-वस्तु-विषयेऽपि

> घटादिशब्दप्रयोगे कृत एव घटो भासते

इति न नियमः ।  
यदा हि चक्षुर्-घट-संयोगो भवति  
तदा प्रतिबन्धक-राहित्ये  
घटः प्रकाशेतैव ।

अत एव शब्दार्थयोर् अ-विनाभाव-वादोऽपि  
नैतत् कक्षाम् आदाय प्रवृत्तः  
किन्तु अतीवान्तरः (प्रणव-नादम् आत्म-तत्त्वं चादाय) ।

अतः अहमर्थ एव आत्मा  
स एव असत्-सद्-इत्य्-आदि-रूपेण विकसितः सन्  
शरीरेन्द्रियादि-रूपेणापि  
सर्वेषां प्रकाशमानः वर्तते ॥

##### अहम्-अर्थ-योग्यता
… वस्तुतः आत्मनः अहम्-अर्थत्वं नास्तीत्य् अयं वादः  
अर्थ-प्रत्यय-शब्दानां साङ्कर्यस्य प्रथम-निदर्शनम् ।  
पद-प्रयोगाभावेऽपि प्रथमं वस्तु-स्वरूपं भवत्य् एव ।  
अनन्तरं तद्-विषयकं ज्ञानम् ।+++(5)+++  
ततः तद्-वाचक-शब्द-प्रयोगः लोक-सिद्धः ।  
तृतीय-कक्ष्यायाम् एव शब्द-प्रयोगार्हत्वेन  
"प्रथम-सिद्धं वस्तु न शब्द-वाच्यम्" इति  
"सः अहम्-अर्थ एव न भवती"ति वक्तुं न शक्यते ।  
पद-प्रयोगाभावेऽपि  
वस्तुनः स्वरूपं सिद्ध्यत्य् एव ।  
अन्यथा लोके प्रयुक्तानां सर्वेषां शब्दानाम् अवाचकत्वं स्यात् ।

[[47]]

यतः अर्थ-कालः अन्यः,  
तद्-अनुभव-कालः अन्यः,  
शब्द-प्रयोग-कालश् च अन्य  
इति नियमो जगत्-प्रसिद्धः ।  
तावता "तृतीयक्षणेऽपि  
अहं-पदस्य आत्मनि शक्तिर् नास्ती"ति वक्तुं न शक्यते ।  
यद्य् उच्यते तर्हि अहंशब्दस्य कुत्र शक्तिर्वक्तव्या ?  
यद्यपि वस्तुस्वरूप-कक्ष्याऽन्या,  
तद्विषयकं ज्ञानम् अन्यत्,  
तद्-वाचक-शब्द-प्रयोगश् च अन्यः,  
तथाऽपि तृतीय-कक्षायां तु  
शब्दवाच्यं वस्तु भवत्य् एव ।  
एवम् एव अहम्-अर्थः प्रथमः,  
तद्-विषकं ज्ञानम् अनन्तरम्,  
तद्-वाचक-शब्दश् च तृतीयः ।  
तदा आत्मा अहं-पदार्थो भवति ।

कक्षाभेदेऽपि "अहम्-पद-वाच्य एव आत्मा न भवती"ति कथने  
"अहं-शब्दस्य शक्तिः कस्मिन् विषये" इति वक्तव्यम् ।  
अयं शब्दः न ध्वनिरूपः निरर्थकः,  
किन्तु वर्णात्मकः शब्दः ।  
"तस्य शक्तिः स्वयं-प्रकाश-भूत-पदार्थे अस्ती"त्य् अपि  
अन्धकारे उपविष्टस्य,  
दिवा प्रकाशे उपविष्टस्य वा  
नेत्रनमीलनेऽपि शरीर-रूपेण विद्यमानस्य आत्मनः  
"अहम्" इति स्वयं-प्रकाशमानत्वं लोकप्रसिद्धम्।

एवं विभागम् अ-ज्ञात्वैव एतादृशऽहम्-अर्थानात्मवादः आगतः ।

“तस्योपनिषद् - अहम् इति" (बृह.उ. ५.५.३ )  
इति श्रुत्या स्पष्टं  
तस्य सन्निहितः शब्दः "अहम्" इति उक्तम् ।

#### अहम्-अर्थ-वैशिष्ट्यम्
अत्र अहम्-अर्थ-विषये  
अन्य-वस्त्व्-अपेक्षया एतद्-अन्तरं ज्ञेयम् ।  
घटादिषु पदार्थेषु कम्बु-ग्रीवादिमान् कश्चन पदार्थः,  
तद्-अनन्तरम् "अयं घट" इति ज्ञानं,  
ततः तद्-विषयक-शब्द-प्रयोगः  
इति कक्षा-त्रयं वर्तते ।

आत्म-विषये तु  
आत्मनः स्वयं प्रकाशरूपत्वाज्  
ज्ञानिनां दृष्ट्या  
अहम्-अर्थः प्रत्यक्-चैतन्यं तद्-विषयक-ज्ञानं च  
समान-काले एव भवति ।+++(4)+++  
शब्द-प्रयोगः द्वितीय-कक्षायाम् ।

सारांशस् तु -

अहन्त्वं भिन्नं,  
तद्-विषयकं ज्ञानं भिन्नं,  
तद्-वाचक-शब्द-प्रयोगश् च भिन्नः  
इति सत्यांशे सत्य् अपि

आत्मनः अहं-पद-प्रयोगस्य विषयत्वाभावे ऽपि

स्वयं-प्रकाशत्व-रूपम् अहन्त्वं तु  
न निराकर्तुं शक्यम् -  
पद-प्रयोगाभाव-कालेऽपि  
वस्तुनः निराकर्तुम् अशक्यत्वात् ।

ततश् च अहं-पदार्थः+++(=??)+++ अन्यः,  
अहम्-अर्थश् चान्यः।  
अतः अहम्-अर्थानात्म-वादः बौद्ध-मत-दृष्ट्या  
न तु वैदिक-सम्मतः ।

### अध्यात्मक्षेत्रे भ्रम-स्वरूपम्

लोके "भ्रम" इति पदं प्रसिद्धं वर्तते ।  
तस्य लक्षणं तु "तद्-अभाववति तत्-प्रकारानुभवः" इति नैय्यायिकैर् उच्यते ।  
"अ-तस्मिन् तद्-बुद्धिर्" इति श्रीशङ्कराचार्यस्योक्तिः ।  
यथा शुक्तिकायां रजतभ्रमः,  
रज्जौ सर्पभ्रम  
इति सर्वानुभवसिद्धम् ।

परन्तु देहात्म-भ्रमे पूवोक्त-भ्रम-लक्षणस्य कथं समन्वयः ?  
विषय-दृष्ट्या देहात्म-भ्रमः कः ?  
"देहे आत्मभ्रमः" इत्यर्थो वा  
"आत्मनि देहभ्रमः" इत्यर्थो वा ?

भ्रमो यत्र भवति,  
**तस्याधिष्ठानम्** इति सञ्ज्ञा ।  
यद् भवति,  
तस्य **अध्यस्तम्** इति सञ्ज्ञा ।  
यथा रज्जु-सर्प-भ्रमे  
रज्जुः अधिष्ठानम्, सर्पः अध्यस्तः ।  
यथा कथञ्चिद् अपि  
उभयोः पूर्व-परिचयः आवश्यकः ।+++(4)+++

तत्रापि अध्यस्तस्य तु **पूर्वपरिचयः अनिवार्यः**।  
तथोक्तं शङ्कराचार्यैर् अध्यास-भाष्य एव  
“स्मृति-रूपः परत्र पूर्व-दृष्टावभासः अध्यासः" इति ।+++(5)+++

एवं सति  
अहम्-पदार्थस्य वा,  
शरीरस्य वा पूर्वं प्रत्येकं द्रष्टा कः ?  
परत्र पूर्व-दर्शने सत्य् एव अध्यास  
इति निर्णयः ।  
आपणे रजतादिकम्,  
सत्य-सर्पं च यो पूर्वं न जानाति  
तस्य कथं भास्वर-शुक्ल-वस्तु-दर्शनेन रजतस्य स्मरणम्,  
दीर्घत्वाद्य्-आकार-विशिष्ट-वस्तु-दर्शनेन सर्पस्य स्मरणं भवेत् ।

[[49]]

तत्र स्मृतित्वस्य आच्छादनात्  
पुरो-वर्ति वस्तुनश् च +ऐन्द्रियकत्वात्  
"इदं रजतम्", "अयं सर्पः" इत्यादिभ्रमः उपपादयितुं शक्यते ।

अत एवात्र स्मृति-प्रमोष-वादिनः प्राभाकरादयः  
"स्मृतित्वस्याग्रहणम् एव भ्रम" इति वदन्ति ।  
अत एव "तज्-ज्ञानं ग्रहण-स्मरण-द्वयात्मकम्" इति ते वदन्ति ।

नैय्यायिकास् तु सर्वत्र विशिष्ट-ज्ञान-वादिनः,  
अतः "इदं रजतम्" इति एकम् अखण्डज्ञानम् ।  
तेषां मते स्मृति-प्रमोषादयस् तु कारण-वर्गे निवेश्यन्ते ।  
एतद्-विषयक-विस्तरः सर्वङ्कषायां द्रष्टव्यः ।

एवं च प्रकृते  
पूर्वं प्रत्येकं शरीरस्यात्म-चैतन्यस्य चाननुभवेऽपि  
यद्-आत्म-चैतन्य बुद्ध्य्-आदि-द्वारा अवतीर्यावतीर्य शरीरं सर्वं व्याप्नोति

> "निष्टप्ते लोहपिण्डे हुत-वहमतिवत " (तत्त्व.जीव. २),

इति श्रीवेङ्कटनाथार्योक्त-दिशा "अयो दहती"तिवत्  
"अहं जानामि", " अहं स्थूलः”, “अहं कृशः” इति भ्रमः ।  
अयं भ्रमः - अज्ञानिनां दृष्ट्या ।  
ज्ञानिनां दृष्ट्या तु - औपाधिकः व्यवहारः ।

लोह-पिण्डे अग्निर् एव दहति, न त्व् अयः,  
तौ पृथक् पदार्थौ ।  
अग्निः पृथक् दृष्टः,  
अयोऽपि पृथक् दृष्टं पूर्वम् ।  
अनन्तरं कदाचन लोह-पिण्डे अग्नेर् व्याप्ति-दृट्या "अयो दहती"ति व्यवहारो भवति ।

तथा शरीरात् पृथग्-आत्मचैतन्यं,  
चैतन्यात् पृथक् शरीरं च न कदापि दृष्टम् ।  
चैतन्य-निर्गमनान्तरं  
शरीरं पृथक् दृश्यते खलु  
इति वक्तुं न शक्यते ।  
तस्य शरीरत्व-व्यवहारः भ्रान्त्यैव,  
वस्तुतः “शव" इत्येव नाम ।  
भूत-पूर्व--गत्य्-आश्रयणेन शरीरम् इति व्यवहारः ।  
शरीरे आत्मनो व्याप्त्या यथा "ऽहं स्थूलः, अहं गच्छामि" इति व्यवहारस्  
तथैव इन्द्रियादिष्व् अपि तद्-व्याप्त्यैव  
"अहं पश्यामि, अहं मन्ये, अहं जानामि" इत्यादि अहम्-प्रत्ययः स्वरसो भवति ।+++(5)+++  
अत एव तैत्तिरीयोपनिषदि  
अन्नमयः, प्राणमय, मनोमयः, विज्ञानमयः, आनन्दमयः इति पञ्च कोशाः वर्णिताः (तैति. ३.२) ।  
तद्-अनुभव-प्रकारस् तु

> "अन्नं ब्रह्मेति व्यजानात्,  
> प्राणो ब्रह्मेति व्यजानात्,  
> मनो ब्रह्मेति व्यजानात्,  
> विज्ञानं ब्रह्मेति व्यजानात्,  
> आनन्दो ब्रह्मेति व्यजानात्"

इति (तै. ३.२ - ६) द्रष्टव्यः।  
तथा च तप्त-लोह-पिण्डवद् एव  
देहे चैतन्य-व्याप्त्यैव भ्रमः,  
न तु प्रत्येकं शरीरम् आत्मानं च पूर्वं दृष्ट्वा  
अनन्तरम् एकस्मिन्न् अधिष्ठाने  
अन्यस्य तत्र-विद्यमानस्य भ्रमः  
इत्येव प्रामाणिकः पन्थाः ।  
इतरत् सर्वं शब्दजालमात्रम् ।  
एतेन

> "न चायम् एकान्तेनाविषयः - अस्मत्-प्रत्यय-विषयत्वात्,  
> अपरोक्षत्वाच् च प्रत्यग्-आत्म-प्रसिद्धेः "  
> ( शां. अ.भा.)

इत्य्-आदिकं बालोपच्छन्दन-मात्रम् ।+++(4)+++  
एवं च शरीरे आत्मभ्रमः  
संसारिणाम् अनुभवरूपो न भवितुम् अर्हति ।

[[50]]

किन्तु शास्त्राद् एव "+अयं भ्रमः" इति ज्ञेयम्।  
अतो लोक-दृष्ट--रज्जु-सर्प--शुक्तिका-रजतादि-भ्रमवन् नायम् अपरोक्ष-भ्रमः ।  
इदं सर्वम् अभिप्रेत्यैवोक्तम् अभियुक्तैः

> "देहात्मप्रत्ययो यद्वत्  
> प्रमाणत्वेन **कल्पितः** ।  
> लौकिकं, तद्वद् एवेदं  
> प्रमाणं त्वाऽऽत्म-निश्चयात्"  
> ( ब्र.सू.शा. भा. १.१.४)

इति । अत्र **कल्पित** इत्य् अस्य निश्चित इत्यर्थः ।

### अनिराकार्यता
… एवञ् च आत्मतत्त्वं  
न तत् तावत्-सुलभतया निरूपयितुं ज्ञातुं वा शक्यम् ।  
अत एव च +आत्मनः +अहम्-अर्थत्वे बहु-विधाः वादाः प्रावर्तन्त ।  
परन्तु, "आत्मा" इति पदं कञ्चित् प्रत्यग्-अर्थं स्पृशति ।  

प्रतीपम् अञ्चतीति व्युत्पत्त्या  
तस्य स्व-प्रकाशत्वान्  
न केनाऽपि तन् निराकर्तुं शक्यम् ।  
तस्यैव निराकरणे जगद्-आन्ध्यम् एव प्रसज्येत ।  
अत एव जनक-याज्ञवल्क्य-संवादे  
“आत्मैवास्य ज्योतिः” इति उपसंहारः कृतः ।  
एतादृश-स्वयञ्-ज्योतिषः तत्त्वस्य +अपलापः  
केन वा विवेकिना कर्तुं शक्यः,  
यच् च तत्त्वं सर्वेषां व्यवहाराणां मूलरूपं वर्तते ।  
अत एव तन्निराकरणे जगद्-आन्ध्य-प्रसङ्ग इत्य् उक्तम् ।  

### विवाद-हेतुः
> एवं प्रत्यग्-अर्थ--स्व-रूपस्य +अविप्रतिपन्नत्वेऽपि  
कथं तद्-विषये विवादाः प्रावर्तन्त ?  

इति प्रश्ने 

तादृशम् अहम्-अर्थ-रूपं यत् तत्त्वं  
यदि शुद्धं ज्ञातं भवेत्  
सर्वेऽपि संशयाः उच्छिद्येरन्  
इत्य् एवोत्तरम्।  

एतद् एवोक्तं मुण्डकोपनिषदि- 

> " भिद्यते हृदयग्रन्थिश्  
छिद्यन्ते सर्वसंशयाः । 
क्षीयन्ते चास्य कर्माणि  
तस्मिन् दृष्टे परावरे " ॥ 

इति ॥ (मुण्ड.उ.२।८) 

> स्वरूपतः स्वयं-प्रकाशस्यापि  
कथं विचार-विषयत्वसम्भवः? 

इति चेत्,  
सर्वेषां लेशतो वा तादृश-प्रतीतेर् अनुभव-सिद्धत्वात्  
स्वरूपे न विवादः ।  

किन्तु तद् एव परमं तत्त्वं  
बहुविधोपाधिभिर् **अवरुद्धं सद्**  
अन्तत एतच्-छरीरम् अभिव्याप्याऽपि  
"अहम्" इति प्रतीयमानं सर्वानुभव-सिद्धम् ॥ 


श्रीभाष्ये तु 

> "अहम्-अर्थो न चेद् आत्मा"  
> (श्रीभाष्य-जिज्ञासाऽधिकरणम्, महासिद्धान्तः)  

इत्यादिना बहुविस्तरेण अहम्-अर्थविचारः प्रस्तुतः ।  
तत् समयान्तरे बहु विमृशामः ।  

### क्लिष्टता
#### अवस्थातीत-स्थितिः
… वस्तुतः  
आत्मतत्त्वस्य सर्वापेक्षया उत्तमत्वाद्,  
विलक्षणत्वाद्, अतिगहनत्वात्,  
सर्वांशेन ज्ञातुम् अशक्यत्वाद्  
"अवाच्यम्, अवेद्यम्" इत्य्-आदि वादाः प्रसृताः ।  
तत्र

> 'यस्यामतं तस्य मतं,  
> मतं यस्य न वेद सः ।  
> अविज्ञातं विजानतां  
> विज्ञातम् अविजानताम्"

इति श्रुतिरेव प्रमाणम् ।  
तादृशात्म-तत्त्वस्य बोधनार्थम् एवावतीर्णा आचार्याः  
देशकालाधिकार्य्-अनुसारम् एव  
आत्मतत्त्वम् उपदिष्टवन्तः ।  
तेषाम् आचार्याणां तथोपदेश-भेदः  
काल-देशाधिकारि-भेदाद् एव ।

[[83]]

न तावता आत्म-तत्त्व--स्व-रूपे भेदः ।

… तस्यात्मनः जागरिताद्य्-अवस्थाभी रहितं रूपं तु  
वर्णनातीतं परिपूर्ण-शुद्ध-चैतन्य-स्वरूपम्,  
तज्-ज्ञानम् एव ज्ञान-विज्ञानमय्याः तपः-प्रधानायाः भारती-यसंस्कृतेः  
चरमोद्देश्य-भूतं फलम् ।

एतत् सर्वं  
माण्डूक्योपनिषदि

> “ नान्तः-प्रज्ञं  
> न बहिः-प्रज्ञं  
> न प्रज्ञं, नाप्रज्ञम् अ-दृष्टम्  
> अव्यवहार्यम् अ-लक्षणम् अचिन्त्यम्  
> अव्यपदेश्यम् ऐकात्म्य-प्रत्यय-सारं  
> प्रपञ्चोपशमं शान्तं शिवम् अद्वैतं  
> चतुर्थं मन्यन्ते।  
> स आत्मा, स विज्ञेयः"

इत्य्-आदि-वचनैर् निरूपितं वर्तते ।  
तत्रापि ऐकात्म्य-प्रत्यय-सारम्  
इति वचनेन  
**ऐकात्म्यानुभव** एव ज्ञानस्योत्तमोत्तमावस्थेति ज्ञायते ।

परन्तु

> सा कक्षा कियद् गहना

इति तु  
"ऐकात्मप्रत्ययसारम्" इत्य् एव गहनं प्रमाणं भवति ।

#### बुद्ध्य्-अतितता
… पण्डितानां तर्क-प्रिया वाद-विवादमयी बुद्धिर्  
इमां कक्षाम् आरोढुं न शक्नोति,  
बुध्य्-अतीतत्वात् तस्याः ।+++(5)+++  
अत्र वादविवादयोः प्रसक्तिर् एव न सम्भवति ।  
एवम् अध्यात्म-तत्त्वस्य अध्यात्म-शास्त्र-सर्वस्वस्य बुद्ध्यतीतस्य विद्यमानत्वेऽपि  
पण्डितानां वादविवादौ न कदापि शाम्यतः  
इत्यपि निश्चप्रचम् ।

यतो हि बुद्धिः  
प्रकृति-परिणाम-विशेषः,  
तस्या लये सत्य् एव अध्यात्म-ज्ञानस्यावकाशः,  
तस्यैवोत्तरोत्तरं विकासश् च सम्भवति ।  
अन्तिमे तस्यैव पर्यवसानं  
चैतन्यात्मके शान्ति-सागरोपम-तत्त्वे भवति ।  
यावत् पर्यन्तं वाद-विवादमयी तर्क-प्रिया बुद्धिर् जागर्ति  
तावत् तस्य तत्त्वस्य स्पर्शोऽपि न सम्भवतीत्य् अपि सत्यम् एव  
+++(बुद्धि-शुद्धता-प्रभावो वक्ष्यते)+++।


वस्तुतो बुद्धिः, अहङ्कारः, मन  
इति वैज्ञानिकी सृष्टि-प्रक्रिया ।  
तत्र बुद्धिः स्वतो ऽध्यवसायात्मिका ।  
वाद विवादयोः कारणं तु  
मन एव ।

[[84]]

मनसः कालुष्ये सति  
बुद्धिर् अपि कलुषिता भवति ।  
मनो-बुद्ध्योर् मध्ये वर्तमानो ऽहङ्कारोपहितो ऽहम्-अर्थोऽपि  
कलुषितो भूत्वा  
रजस्-तमः-प्रचुरो भवति ।  
तामसाहङ्कारे सति  
काम-क्रोधादयः,  
राजसाहङ्कारे सति आशा-पाशादयः वर्धन्ते ।

मनसः शुद्धौ तु  
बुद्धिः स्वतः सत्त्वमयी +अकल्मषा निरवद्यैव  
निश्चला तिष्ठति ।  
मध्ये विद्यमानोऽहम्-अर्थोऽपि  
राजस--तामस-भाव-शून्यः सात्विको भवति ।  
सत्त्वगुणस्य वृद्धौ सत्यां  
सर्वं दैवाधीनम् इति  
आत्म-ज्ञानोदयो भवति ।+++(4)+++  
तदा क्रियमाणानि सर्वाणि कर्माणि

> 'मयि सर्वाणि कर्माणि  
सन्न्यस्याध्यात्म-चेतसा ।  
निराशीर् निममो भूत्वा  
युध्यस्व विगतज्वरः" ॥

इति भगवद्-उक्त-प्रकारेण  
सात्त्विक-त्याग-पूर्वकाणि भवन्ति ।+++(5)+++

> " मन एव मनुष्याणां  
कारणं बन्धमोक्षयोः ।  
बन्धाय विषयासङ्गि  
मुक्त्यै निर्विषयं मनः " ॥

इत्य्-अत्र पूर्वोक्त-सर्वाभिप्रायो ऽपि  
निहितो वर्तते ।

नेदम् आकस्मिकं वचनम्,  
"बुद्धिर् एव मनुष्याणाम्" इति कथनेऽपि वृत्तं समानम् एव ।  
तथापि मन एवेति मनः-पद-योजनम्  
अध्यात्म-विज्ञान-पराणां महर्षीणां दीर्घ-दर्शनं सूचयति ।+++(4)+++

### आत्मा, ब्रह्म, बीजम्
परन्तु

> "एको वशी  
> निष्क्रियाणां बहूनाम्  
> एकं बीजं  
> बहुधा यः करोति "  
> ( श्वे. उ. ६.१२)

इति श्रुत्या निर्दिष्टो ऽंशः  
विवेकिभिः सर्वैर् अप्य् अवधेयः ।

भूमौ उप्तम् एकं व्रीह्य्-आदि-बीजं  
क्रमेण वर्धते  
ततः तस्माद् एव बीजात्  
शतशो बीजानि कथं भवन्ति ?  
बीजपदार्थः स-खण्डो वा, अ-खण्डो वा ?  
सखण्डत्वे तस्माद् अङ्कुरोऽपि न भवेत्, अ-पूर्णत्वात् ।  
एवम् अ-पूर्णत्वात् शतशो वर्धनं कथम् अपि न सम्भवेत् ।  
अतश् चात्म-तत्त्वं न बुद्धि-ग्राह्यम् ।

एवं चाखण्डोऽपि बीज-पदार्थः बहु-भावं प्राप्नोतीति प्रत्यक्षसिद्धत्वात्  
केन वेदम् अपलपितुं शक्यम् ।  
अतः अखण्डाद् एव बीजाद् अखण्डानि अनन्तान्यपि बीजानि सहजतया भवन्ति।  
एतद् अभिप्रायेणैव

> " एकं बीजं  
> बहुधा यः करोति” (श्वे.उ.६.१२)

इति श्वेताश्वतर-वचनम् अपि ।

एवं च कारणावस्थायां वा कार्यावस्थायां वा  
बीजानि सर्वाण्य् अपि समानानि परिपूर्णान्य् एव ।

[[81]]

एतद्-अभिप्रायेणैव

> 'पूर्णम् अदः पूर्णम् इदं  
पूर्णात् पूर्णम् उदच्यते।  
पूर्णस्य पूर्णम् आदाय  
पूर्णम् एवावशिष्यते'  
> (बृह.उ. ५.१.१)

इति वाक्यम्  
आत्म-तत्त्वस्य सर्वावस्थास्व् अपि पूर्णत्वं  
स्पष्टं प्रतिपादयति ।

एतादृशात्म-तत्त्वम् आदायैव

> आश्चर्यवत् पश्यति कश्चिद् एनम्  
> आश्चर्यवद् वदति तथैव चान्यः ।  
> आश्चर्यवच् चैनम् अन्यः श्रुणोति  
> श्रुत्वाप्य् एनं वेद न चैव कश्चित् " ॥  
> (गी. २।२९)

इत्य्-आदीनि वचनानि प्रवृत्तानि ।  
एतद्-उपर्य् अपि  
कश्चन मूर्खः "कथं तत्-सम्भव?" इति पृच्छति चेद्

> "गुडो मधुरः कथं भवती"ति प्रश्न-तुल्यं तद्

इति प्रामाणिकम् उत्तरम् ।

एतावता प्रकरणेन  
ब्रह्मसूत्रेषु ब्रह्मण एव सर्व-जगद्-उपादानत्वं प्रतिष्ठापितम् ।

एतद्-उपर्यपि अयमाक्षेपः —

> एकम् एव ब्रह्म  
> अनन्त-विविध-विचित्र-नाम-रूपापन्नं जगत्-पद-वाच्यं यदि भवेत्  
> तद् ब्रह्म सखण्डं वा +अखण्डं वा ?
>
> अखण्डत्वे कृत्स्नम् अपि ब्रह्म  
> जगद्-रूपेण परिणतम् अभूद्  
> इत्येव खलु वक्तव्यम् ।  
> तथा च ब्रह्मैव जगद्रूपापन्नं  
> तर्हि ब्रह्मैव नावशिष्येत ।  
> एकदेशेन परिणामाङ्गीकारे तु  
> स्पष्टो दोषः - ब्रह्मणः अखण्डत्वं कथं स्यात् ? +++(सखण्डत्वम् अनिष्टम् इति??)+++  
> अतो द्वेधापि ब्रह्मोपादान-वादो न युक्तिसहः

इत्येव पूर्वपक्षः ।  
समाधानं तु " श्रुतेस्तु शब्दमूलत्वात् (२।१।२७)" इति ।

> श्रुतिर् वा कथम् अ-सम्बन्धं किञ्चिद् ब्रूयाद्

इति प्रश्नस्योत्तरं किमुक्तं भवति ?  
किं ब्रह्माङ्गीकृत्यायं पूर्वपक्षो वा  
उत ब्रह्मानङ्गीकृत्य पूर्वपक्षो वा ?  
प्रथम-पक्षे केन प्रमाणेन ब्रह्माङ्गीकारः ?  
ब्रह्म तु +अत्यन्तालौकिकं प्रत्यक्षादि-प्रमाणेषु न केनापि प्रमाणेन निरूपयितुं शक्यम् ।  
अतः +वैदिक-सम्प्रदाय-दृष्ट्या तद्-द्रष्टृ-पुरुष-वचन-सापेक्षम् ।  
तेषाम् अनुभवे यदि न विश्वासस्  
तर्हि तदा बौद्ध-मत-प्रवेशस्यावकाशः ।
तन्मते जगद् अनादि,  
न तु ब्रह्म-सृष्टम् ।  
एवञ् च "यतो वा इमानि भूतानि जायन्ते " ( तैत्ति. उ. ३।१ )  
इत्य्-आदि-श्रुतीनां का गतिः ?  
अतः पूर्वोक्त-प्रश्नस्योत्तरं  
बीज-दृष्टान्तेनैवावगन्तव्यं नान्यरीत्या ।  
अत एव गीतायाम् अपि

> “बीजं मां सर्वभूतानां  
> विद्धि पार्थ सनातनम् " (गी. ७।१०),

> " यच्चापि सर्व-भूतानां  
> बीजं तद् अहम् अर्जुन ।  
> न तदस्ति विना यत् स्यान्  
> मया भूतं चराचरम्" ॥  
> (गी. १०। ३९)

इति भगवता कृष्णेन  
स्वस्यैव सर्वबीजत्वम् उक्तम् ।


#### अध्यास-भाष्यम्
… एवं मध्यकाले  
शङ्कराचार्यैः बौद्धच्छायया ग्रन्थानां करणे  
अध्यासभाष्यम् एकं साक्षित्वेन वर्तते ।  
अध्यासभाष्यं जगत्सर्वं मिथ्यारूपम्  
इति केवल-युक्तिभिः साधयति ।  
नैकापि श्रुतिः तत्र प्रमाणत्वेन उपात्ता ।  
तेनैव ज्ञायते तदध्यासभाष्यं सर्वम् अवैदिकम् इति ।

#### प्रतिज्ञा
… उपनिषद्भाष्यं सूत्रभाष्यं द्वयमेव आदिशङ्करकर्तृकम्,  
न तु गीताभाष्यमिति केचन नवीन-विमर्शकाः अभिप्रयन्ति ।

श्रीशङ्कराचार्यैस् तु ब्रह्मसूत्राणां  
भाष्यपीठिकारूपेण अध्यासभाष्यमेकं  
केवलं युक्त्यैव विलिख्य  
एकामपि श्रुतिं कुत्राप्य् अनुदाहृत्य
कञ्चनार्थं बहु विस्तरेण प्रसाध्य

> यथा चायम् अर्थो वदान्तानां  
> तथा वयम् अस्यां शारीरक-मीमांसायां +++(हठेन)+++ प्रदर्शयिष्यामः"

इति निर्धर्मके वस्तुनि  
उपनिषदां समन्वयस्य प्रतिज्ञा कृता ।  
तेन स्व-कल्पितार्थस्यैव सूत्राणाम् उपर्यारोपः प्रतिज्ञायते । +++(5)+++

बौद्धानां विश्वासार्थम् एव  
सूत्रभाष्यस्य +उपोद्घातत्वेन लिखिते अध्यासभाष्ये  
नैकाऽपि श्रुतिः प्रमाणत्वेनोपन्यस्ता ।

एवं च वेदान्त-शास्त्रम् अपि  
बौद्धसम्मतम् अर्थम् एव प्रदर्शयतीति प्रतिज्ञा-वचनेन  
श्रीशङ्कराचार्यैर् बौद्धानां सन्तृप्त्य्-अर्थम् एव सूत्रभाष्यं लिखितम्  
इति ज्ञायते ।+++(4)+++


… एतद्विलक्षणतया श्रीभाष्ये तु

> "भगवद्बोधायनकृतां विस्तीर्णां ब्रह्मसूत्रवृत्तिं पूर्वाचार्याः सचिक्षिपुः ।  
तन्-मतानुसारेण सूत्राक्षराणि व्याख्यास्यन्ते"

इति पीठिका विन्यस्ता ।  
बोधायनकृता वृत्तिः  
प्रपञ्च-हृदये उल्लिखितेत्य्-आद्यंशः  
पर-काल-मुनिभिः स्वीय-श्रीभाष्य-व्याख्याने वर्णितः ।  
तत्रैव वर्णितम् ।

… शङ्कराचार्यभाष्यविषये चिन्तनम्॥
यद्य् अपि शङ्कर-भाष्य-पीठिकायाम् अध्यास-भाष्ये प्रदर्शितानां विषयाणां  
वस्तुतः श्रीशङ्कराचार्याभिमतत्वं नास्तीति  
तदीय-वचनैर् एव ज्ञातुं शक्यते -  
यतो हि ब्रह्मसूत्राणाम् अपि जगन्-मिथ्यात्व-परत्वम् एवेति  
शपथीकरणम् अत्यन्त-साहसम् एवाभूत् ।+++(5)+++  
केवलं युक्ति-वादैर् दुस्-तर्क-रूपैर्  
जगतः सर्वस्यापि मिथ्यात्वं साधयित्वा
> "यथा चायमर्थो वेदान्तानां  
> तथा वयमस्यां शारीरक मीमांसायां प्रदर्शयिष्यामः"

इति विन्यास एव  
एतत् सत्यं प्रकाशयति ।

… स्वतः +ब्रह्मसूत्राणि  
न जगन्मिथ्यात्ववादे अनुकूलानि,  
परन्तु "वयं तथा प्रदर्शयिष्यामः" इति कथनेन  
तदीय-पाण्डित्यस्य फलम् इदं  
न तु वस्तु-स्थिति-कथनम्  
इति निर्णेतव्यम् अभूद्  
विवरणकारादिभिः विद्वद्भिः ।  
परन्तु पूर्ववासनाग्रस्तैः वैदिकपण्डितवेषधारिभिः विवरण-कारादिभिः  
शङ्कराचार्यस्य हृदयमेव न ज्ञातम् ।

#### द्वितीय-सूत्रे ऽसङ्गतिः
" अथातो ब्रह्मजिज्ञासा" इति प्रथमसूत्रेण  
सूत्रकारेण ब्रह्मजिज्ञासां प्रतिज्ञाय  
"जन्माद्य् अस्य यतः" इति द्वितीयसूत्रेण  
तस्य जगज्-जन्मादि-कारणत्व-लक्षणेऽभिहिते सत्य् अपि  
इदं लक्षणं न मुख्यस्य निर्विशेषस्य ब्रह्मणः  
इत्यादिव्याख्यानं कथं स्वरसं भवेत्? +++(5)+++

… अत एव जन्माद्य्-अधिकरणाद् आरभ्यैव  
तत्र तत्र विपरीत-लेखनं दृश्यते ।  
जगज्-जन्मादि-कारणत्व-लक्षणं  
न निर्विशेष-ब्रह्मणः,  
अपि तु सविशेषस्य ।

… अतः जगज्जन्मादिकारणत्वं  
ब्रह्मणो लक्षणमित्येव सूत्रकारमतम्,  
न तु ब्रह्म द्वयं परिकल्प्य,  
तत्र सविशेषस्य ब्रह्मणः एतल् लक्षणम्,  
निर्विशेषस्य तु तटस्थ-लक्षणम् इति कथनं युक्तम् ।  
ब्रह्म द्वयस्य अप्रामाणिकत्वात् ।

#### कार्याधिकरणे पूर्वपक्षस्य सिद्धान्ती-कृतिः
… प्रत्युत कार्याधिकरणे  
"कार्यं बादरिः" इति प्रथमं बादरिमतम् उक्त्वा  
अनन्तरं "परं जैमिनिर् मुख्यत्वात्" इति सूत्रे  
परं ब्रह्मैव ब्रह्म-शब्दस्य मुख्योऽर्थ  
इति कण्ठतो ऽभिधाने ऽपि  
प्रथमं पूर्वपक्षसूत्रमेव सिद्धान्तसूत्रमिति निर्णीय  
तत्रैवान्ते "किं द्वे ब्रह्मणी" इति प्रश्नमुत्थाप्य  
"बाढम्" इति एकं निर्विशेषं ब्रह्म, तद् एव मुख्यम्,  
सविशेषं तु गौणं ब्रह्म मिथ्या चेति कृतं  
ब्रह्मणो द्वैविध्य-व्यवस्थापनं  
को वा पण्डितः अनुमोदेत ।+++(4)+++

[[16]]


#### आनन्दमयाद्य्-अधिकरणेषु
एवम् एव उपरि आनन्दमयाद्य्-अधिकरणेष्व् अपि  
स्वेच्छया व्याख्यानं क्रियते  
न तु कुत्रापि सूत्रानुगुणं स्वरसम् ।

तद्वद् एव आनन्दमयस्यैव ब्रह्मत्वे  
सूत्रकारेण प्रतिपादितेऽपि आनन्दमयाधिकरणान्ते तन्-निराकरणम् एव क्रियते

> " तस्माद् आनन्द-मयः परमात्मेति स्थितम्"

इति वाक्यार्थं परिसमाप्य  
केवलं स्व-बुद्ध्यैव तत्-सर्वं खण्डयितुं प्रारब्धम् ।

"इदं त्व् इह वक्तव्यम्” इति प्रारभ्य

> "अपराण्यपि सूत्राणि  
यथा-सम्भवं पुच्छ-वाक्य-निर्दिष्टस्यैव ब्रह्मणः उपपादकानि द्रष्टव्यानि "

इत्य्-एतदन्तं सर्वं निर्विशेष-ब्रह्म-प्रतिपादनं  
बौद्धानां सन्तृप्त्य्-अर्थम् एवेति मन्तव्यम् ।

[[44]]

तथा च "सर्व-धर्मोपपत्तेश्च"  
"सर्व-शक्त्य्-उपेता च तद्-दर्शनात्"  
इत्यादि सूत्राणां का गतिः ?

एवमेव आन्तं विचार्यते चेत्  
प्रत्येकं स्वतन्त्र-ग्रन्थ एव भवेत्  
तथा सूत्राणां स्वेच्छया व्याख्यानं क्रियते श्रीशङ्कराचार्यैः ।


#### एकशास्त्रता
… अन्ततः उपवर्षस्तु शङ्कराचार्यैरपि उल्लिखितः।  
स चोपवर्षः पूर्वोत्तरमीमांसा-वृत्ति-कार इत्य् अपि  
शङ्कराचार्यैरेव सूचितम्।

> "अत एव च  
> भगवतोपवर्षेण प्रथमतन्त्रय्  
> आत्मास्तित्वाभिधान-प्रसक्तौ  
> "शारीरके वक्ष्यामः" इत्य्-उद्धारः कृतः" इति  
> ( ब्रह्म.सू.शा. भा. ३.३.५३)

अत्र प्रथमतन्त्रपदेन पूर्वमीमांसाशास्त्रं ज्ञेयम् ।  
एवं च मीमांसाशास्त्रं पूर्वोत्तरभेदेन भिन्नम् अप्य्  
एकं शास्त्रम् इत्य् एव स्वरसम् इत्य् उपवर्षस्याशयः ।+++(5)+++

परन्तु एवमङ्गीकारे जैनाः बौद्धाश्च नाङ्गीकुर्युः,  
आत्मानं शुद्धं वैदिकं मन्येरन्न् इति भावनयैव  
श्रीशङ्कराचार्यैर् ऐक-शास्त्र्यं निराकृतम्  
इति भावयितुम् अस्त्य् अवकाशः ।

#### सूत्र-श्रुति-विरोध-परिहारः
… केवल-युक्ति-वादेन अध्यासवादं प्रसाध्य

> "यथा चायम् अर्थो वेदान्तानां  
> तथा वयमस्यां शारीरकमीमांसायां प्रदर्शयिष्यामः"

इत्येव प्रतिज्ञा कृता दृश्यते ।  
निर्विशेषवाद-विरोधे  
मध्ये मध्ये ब्रह्मसूत्राण्य् एवान्यथा नीयन्ते ।+++(5)+++

स्वभाष्यस्य सत्-सम्प्रदायमूलत्वं नास्तीति तैरेव सूचितञ् च ।+++(5 पूर्वोक्त-प्रतिज्ञायाम्??)+++

तद्-अभिप्रायम् अज्ञात्वा  
तद्व्याख्यातारोऽपि श्रुति-सूत्रयोर् विरोधे  
श्रुत्य्-अनुगुणम् एव सूत्रं नेयम् इति वदन्ति ।

परन्तु श्रुत्य्-अर्थ-निर्णयार्थम् एव ब्रह्मसूत्राणां प्रवृत्तत्वाद्  
उक्त-नियमो नैतन्-न्याय-परेषु सूत्रेष्व् अन्वेति ।+++(5)+++


### सविशेषता
> … एवं सर्वसम्मतम् अपि तत्त्वम् अधिकृत्य  
अद्याऽपि विचारः कुतो न समाप्तः ?  

इति प्रश्ने ऽत्रोच्यते -  

कस्मिंश्चिद् विषये  
विचारः कदा भवति ?  
सामान्येन केनचिद् रूपेणावगते  
विशेषाकारापरिज्ञानेन सर्वेऽपि विचाराः प्रवर्तन्ते ।+++(4)+++  
यथा वा स्थाणुर् वा पुरुषो वा इत्यादौ  
ऊर्ध्वत्वादिना सामान्य-रूपेणावगते वस्तुन्य् एव  
स्थाणुर् वा पुरुषो वेति संशयो वा विचारो वा प्रवर्तते ।  

वस्तुनो निर्विशेषत्वे  
एतादृश-विचाराणाम् अवतार एव न स्यात् ।  
अतः मूलभूतो विचारः तद् आत्मतत्त्वं निर्विशेषम् उत सविशेषम् इति विचारेण  
प्रथमं निर्धारणीयम् ।  
अत एव श्रीभाष्ये  
"स-विशेष-विषयत्वात् सर्व-प्रमाणानाम्" ( श्रीभाष्यजिज्ञासधिकरणम्, महासिद्धान्तारम्भः)  
इति विचारोपक्रमः प्रदर्शितः ॥ 

[[24]] 

### चतुस्-सूत्री
अत एव  
इदानीं तत्त्व-दृष्ट्या शङ्कर-रामानुज-मतयोर् एव सम्बन्धः,  
न तु आनन्दतीर्थीय-मतस्य ।  
यतः आनन्दतीर्थीयं मूल-तत्त्वं  
जन्मादिनिमित्त-कारणमात्रं, न तूपादानम् ।  
अतः तन्मतं नैय्यायिकमतवद् वेदान्त-शास्त्राद् बहुदूरे एव वर्तते ।+++(4)+++  
"तावता न तद् अप्रामाणिकम्" इत्य्-आदिकं प्रकृत-शङ्कर-रामानुज-मतविचारानन्तरं प्रदर्श्यते ॥ 

अध्यात्म-विचार-शास्त्रस्य उपोद्घात-रूपा चतुस्-सूत्री ।  
तत्र प्रथम-सूत्रे प्रतिज्ञा ।  
प्रतिज्ञा-सूत्रे ब्रह्म-पदस्यैव प्रयुक्तत्वात्  
तत्-पदार्थाद् आरभ्यैव विचार-प्रवृत्तिर् सहजा  
इति ब्रह्मणः लक्षण-प्रदर्शन-मुखेनैव विचारोपक्षेपः कृतः  
“जन्माद्य् अस्य यतः" (ब्र.सू. १.१.२),  
इत्य् अनेन । 

यदि सृष्टि-प्रकरणानि सर्वाणि क्रोडी-कृत्य परिशील्यन्ते  
तदा  

> "आत्मा वा इदम् एकम् एवाग्र आसीन्  
> नान्यत् किञ्चन मिषत्", (ऐत. उ. १.१),  

> " असद् वा इदम् एकम् एवाग्र आसीत् " ( तैत्ति. उ. २.७), 

> “तद्धेदं तर्ह्य् अव्याकृतम् आसीत्,  
> तन् नाम-रूपाभ्यां व्याक्रियत"  
> (बृह.उ. १.४.७), 

> “सद् एव सौम्येदम् अग्र आसीत्" (छा.उ. ६.२.१), 

> "ब्रह्म वा इदम् एकम् एवाग्र आसीत्" (बृह.उ. १.४.१०), 

> “आत्मैवेदम् अग्र आसीत् पुरुष-विधः " (बृह.उ. १.४.१), 

इत्यादिवाक्यानि दृश्यन्ते ।  
यथा "असद् वा इदमग्र आसीत्" इत्य्-अत्र असच्छब्देन  
नाम-रूप-रहितं कारणावस्थं ब्रह्मोच्यते,  
तथा 

> "तद् +धेदं तर्ह्य् अव्याकृतम् आसीत्,  
> तन्-नामरूपाभ्यां व्याक्रियत" 

इत्यस्यां श्रुतौ अ-व्यक्त-पदेन नाम-रूप-रहितं ब्रह्मोच्यते ।  

"कथम् असतः सज् जायेत" इति श्रुतौ तु  
"अभावात् कथं सज् जायेत" इत्याक्षेपो  
बौद्ध-मत-सम्मतासत्-कार्यवाद-निराकरणार्थम्,  
न तु तत्र नाम-रूप-रहितावस्था ब्रह्मणः प्रतिपाद्यते इति ज्ञेयम्।+++(4)+++ 


यद्य् अपि जगन्-मूल-भूत-तत्त्वस्यात्मनो ऽनिर्वचनीयत्वाभिप्रायेण  

> “नासद् आसीन् नो सद् आसीत् तदानीम् " (ऋग्वेद., १०.११.१२९, तैत्ति. २.८.९.३),  
"नेह नानास्ति किञ्चन" (बृह.उ. ४.४.१९), 

इत्य्-आदीनि वाक्यानि प्रवृत्तानि दृश्यन्ते ।  
तेन चानिर्वचनीयत्वे विचार-प्रवृत्तिः कथम् इति प्रश्नः समुदेति ।+++(4)+++  
तथाऽपि सद्--अ-सद्-आदि-क्रमेण  
ब्रह्मत्वावस्थायां प्राप्तं ब्रह्म-तत्त्वम् एव  
विचारस्य विषयो भवति ।  

अनेन च विचारस्य मूलाधारभूतम् आत्मतत्त्वम् एवेति निर्णेतुं शक्यते ।  
एवम् आत्मा, असत्, सत्, ब्रह्म, पुरुषः इत्यादिक्रमेण विकसितः सन्  
जगद्-आकारं प्राप्नोति ।+++(4)+++  
अङ्कुर-पूर्व-बीजस्योच्छूनावस्थेव  
जगन्-मूल-भूत-तत्त्वस्यापि +उच्छूनावस्था ब्रह्म,  
तच्च बृह/बृहि बृद्धौ इति धातु-मूलक-ब्रह्म-पद-शक्त्या ज्ञातुं शक्यते ।  
अत एव जगतः +मूल-बीजस्य +उच्छूनावस्था ब्रह्मपदेनोच्यते ।  
बीजं यदा सहज-जल-सेकादि-वशात् स्वयम् उच्छूनं भवति,  
अनन्तरम् एव तत्र अङ्कुरारम्भः ।

[[25]] 

अत एव ब्रह्म-लक्षण-प्रदर्शन-मुखेनैव  

> "यतो वा इमानि भूतानि जायन्ते  
> येन जातानि जीवन्ति,  
> यत् प्रयन्त्यभिसंविशन्ति" (तैत्ति.उ. ३.१), 

इति श्रुतिम् आदाय जन्माद्य्-अधिकरणं प्रवृत्तम् ।  

न तु "सत्यं ज्ञानम् अनन्तम्" इत्यादाय,  
तस्य लोके अपरिचितत्वात् ।+++(4)+++  
तत्तु शुद्धं मूलभूतम् आत्म-तत्त्वम् इति,  
यद्-विचारस्य विषयो भवितुं नार्हति । 

## शङ्कर-विवक्षा
### पौरुषेयत्वात् परित्स्थिति-ज्ञेयता
पौरुषेयापौरुषेय-शब्दानां स्व-रूप-दृष्ट्या ऽपि श्रीशङ्कराचार्य-काल-विचारः॥ 

प्रमाणभूतः शब्दो द्विविधः,  
एकः अपौरुषेयः,  
द्वितीयस् तु पौरुषेयः ।  
आद्यः अपौरुषेयः वेद-वाङ्मयरूपः,  
द्वितीयस्तु पौरुषेयः अद्यतनाचार्यादि-कृत-ग्रन्थ-रूपः ।  
आद्यस्तु वेद-राशिः त्रि-काल-सत्यम् एव वदेत् ।  
द्वितीयस् तु तत्-तत्-काल-गुणानुरोधेनैव सत्यं वदेत्।  

अतश् च आचार्यकृतीनां तत्-तत्-कालानुसारित्वात्  
तत्-तद्-आचार्याणां काल-देशादिकम् अवश्यं ज्ञेयम् ।  
अन्यथा तेषाम् उद्देश्यादिकं न ज्ञायेत,  
फलतः यथार्थम् अपि दूरं गच्छेत् ।  

एतद्-दृष्ट्या शङ्कराचार्यादीनां ग्रन्था  
द्वितीय-कक्ष्यायाम् एवान्तर् भवन्ति ।+++(5)+++  
तत्-काल-निर्णये सत्य् एव  
तात्पर्यनिर्णयः कर्तुं शक्यः ।  

### तात्पर्य-ज्ञानम्
… वचनानां तात्पर्यानुरोधनैव अर्थ-निर्णये कर्तव्ये  
**तात्पर्यं** सर्वत्रान्वेषणीयम् ।  
नानार्थक-पद-प्रयोगय् एव तात्पर्यम् अन्वेषणीयम् -  
न तु सर्वत्रेति केचन मन्यन्ते ।+++(5)+++  
तत्तु शब्द-वृत्तानभिज्ञान-मूलकम् ।

"घटम् आनय" इत्य् उक्ते  
घट-पदं न नानार्थकम् ।  
अथाऽपि

> कीदृशो घटः,  
कः घटः आनेयः ?

इति ज्ञातव्यं चेत्   
"कीदृशो घटः आनेयः" इति मनसि कृत्वा वक्तीति  
वक्तुर् अभिप्रायान्वेषणम् आवश्यकम् ।  
इदम् एव **तात्पर्य-ज्ञानम्** इत्युच्यते ॥

### पक्षपातः क्व?
… तत्-काले राजानः मन्त्रादि-सिद्ध-जैन-बौद्ध-पण्डितानां वश एव आसन् ।+++(4)+++  
अत एव श्रीशङ्कराचार्यैः  
तादृशैः राजभिः सह सम्बन्धः कर्तुम् अशक्यो ऽभूत् ।  
अत एव तान् अधिकृत्य नैकम् अपि शासनं प्रादुरभूत् ।

… वस्तुतस् तु वैदिक-मार्ग-संरक्षणार्थम् एव अवतीर्णानां श्रीशङ्कराचार्याणां  
वैदिक-पक्षोपपादक-वाक्यानां वैदिक-पक्षपातित्वम् एव प्रामाणिकं मन्तव्यं  
न तु ब्रह्मणो निर्विशेषत्वस्य, जगतो मिथ्यात्वस्य च प्रतिपादनमात्रेण

> सूत्राभिप्राय-संवृत्या  
> स्वाभिप्राय-प्रकाशनात् ।  
> **व्याख्यातं** यैर् इदं शास्त्रं  
> **व्याख्येयं** तन्-निवृत्तये ॥

इत्यादि भास्कराचार्योक्तरीत्या  
महायानिक-पक्ष-पातित्वम् ।


### शङ्कर-विवक्षायाम् भ्रमः
परन्तु शङ्कराचार्य-समकालिकैर् वा तदनन्तर-कालिकैर् वा  
तदीयैर् एव शिष्यैः  
शङ्कराचार्यस्य वैदिक-धर्म-संरक्षणाभिप्रायम् अजानद्भिः  
बौद्ध-वासनावद्भिर् विवरण-कारादिभिः  
भ्रान्त्या ब्रह्मणो निर्विशेषत्ववादः  
जगतोमिथ्यात्ववादश् च  
शङ्कराचार्याभिमत इति भ्रान्त्या  
पुनरपि बहुधा संवर्धितः ।

एवं निर्विशेष-वादानुकरणस्य दुस्-त्यजत्वम् अजानद्भिः  
स्वयं पूर्व-बौद्ध-वासना-ग्रस्त-पण्डितैः व्याख्यातृभिः  
"श्रीशङ्कराचार्यः शुद्ध-वैदिक-मार्गापेक्षया  
बौद्ध-वासनामयं मार्गम् एव प्रतिपादयन्न् आसे"ति भावनया  
अद्वैतमतं प्रवर्द्धितम् ।  

अस्य विस्तरः सर्वङ्कषा-व्याख्यायाः भूमिकायां सत्यान्वेषणे द्रष्टव्यः । 

… अतः एवोक्तं सर्वङ्कषायाम्

> “ आचार्यः पुनरेवैतान्  
हैतुकैर् वञ्चितान् बहून् ।  
शून्यवादाद् अवारोप्य  
कर्तुमैच्छत् तु वैदिकान् ॥  
शाप-रूपो भवेच् छिष्यो  
गुरोर् इति मनीषिभिः ।  
हास्येनोक्तं तु तैस् सत्यं  
कृतं हन्त कलेर् बलात् ।  
हैतुकाः पुनरेवैतान्  
अकुर्वन् शून्यवादिनः " ।

(तत्त्वमु., सर्वङ्कषाव्याख्यायुतः पु. ४९० )।

<details><summary>विश्वास-टिप्पनी - परकालयति-वरदार्याद्य्-अभिप्रायानुवादः</summary>

शङ्करेण मूर्खवचनान्य् उक्तानि भान्ति।  
किञ्च न स तादृशो मूर्खो नास्तिको वेति प्रमाणान्तरैर् ज्ञायते।  
अतस् तत् तद् बलवतां मूर्ख-नास्तिकानां रञ्जनायोक्तं तेन।  
किञ्च हन्त तच्-छिष्यास् तादृशा एव - अतो गुरुम् अपि तादृशम् प्राख्यापयन्।+++(5)+++
</details>

> निर्विशेष-वादे विरोधे आगते  
एतत् सर्वं सविशेष-ब्रह्म-विषयकम् इति,  
सविशेषवादे विरोधे समागते  
एतत् सर्वं निर्विशेष-ब्रह्म-विषयकम् इति शङ्कराचार्याः वदेयुः ?  
सविशेषवादः भ्रम-मूलक इत्यपि वदेयुः ?  
एवं रज्जु-सर्प-शुक्ति-रजतादि-दृष्टान्तान्  
कस्याम् अप्य् उपनिषद्य्-अनुपलब्धांश् च  
निर्विशेष-वाद-स्थापनार्थं वदेयुः ?  
किमर्थं तथा ?

इति तटस्थविमर्शकैः चिन्तनीयम् ॥

#### भास्करो नाजानात्

[[79]]

… भारत-वर्षस्य सांस्कृतिक-चरित्रे परम-दौर्भाग्यम् एतद्  
यद् भट्टभास्कराचार्याः श्रीशङ्कराचार्यस्य धर्म-सङ्कटं ज्ञातुं न प्राभवन् ।  
यदि ह्य् अयम् अंशस् तैर् ज्ञातः स्यात्  
तदा शङ्करानुयायिभिर् विवरण-कारादिभिः प्रतिष्ठापितः  
विश्व-मिथ्यात्व-वादो निर्विशेषवादो वा  
निरवकाशो भवेत् ।  
तेन बहवो धर्माः सूक्ष्म-रूपा ज्ञातुं शक्येरन् ।


### रामानुजोद्देशः
… एतत्-समीकरणार्थम् एव  
अनन्तरं श्रीमद्रामानुजाचार्या अवतीर्णा वा  
इत्य् अपि विचारणीयम् एव ।

तेषां तु भाष्य-पीठिकात्वेन

> "भगवद्-बोधायनकृतां विस्तीर्णां ब्रह्म-सूत्र-वृत्तिं  
> पूर्वाचार्याः सञ्चिक्षिपुः।  
> तन्-मतानुसारेण सूत्राक्षराणि व्याख्यास्यन्ते "

इति प्रतिज्ञा  
तत्काले आवश्यकी बभूव ।

एतद्-उपरि व्यर्थ-चर्चादिकं  
श्रीपरकालयतिभिः विस्तरेण गूढार्थसङ्ग्रहादौ समाहितम्  
इति तत्रैव द्रष्टव्यम्।

… शङ्कराचार्यरामानुजाचार्ययोः ऐककण्ठ्यम्॥

> … श्रीरामानुजाचार्यास् तु  
जगतः सत्यत्वम्,  
जीवस्यापि सत्यत्वम्,  
जीव-जगतोः ब्रह्मणश् च +अत्यन्तं भेद  
इति मन्यन्ते

इति प्रसिद्धम् ।

> एवम् अनयोः पूर्व-पश्चिम-गामित्वय्  
उभयोः सौहार्दं कथं सम्पादयितुं शक्यम्?

इति आपाततः प्रतीयेत ।  
केवलं वचन-मात्र-पराणाम् इयं प्रतीतिः ।


### परकाल-यतेर् अभिप्रायः
… अस्मिन् विषये नानाशास्त्रमर्माभिज्ञैः वयोवृद्धैः, तपोवद्धैः, ज्ञानवृद्धैः,परकालमठाधीश्वरैः  
तदा तदा कश्चनाभिप्रायः श्रीशङ्कराचार्यविषये इत्थं प्रकटितः -  

> श्रीशङ्कराचार्याः महति सङ्कटे पतिता इति भाति ।  
> तदीयानां सर्वेषां ग्रन्थानाम् अध्ययनेन इदं ज्ञायते ।  
> एकपार्श्वे वैदिकानाम्, अपरपार्श्वे बौद्धानां समाधानार्थं  
> किञ्चिद् वाक्यं वक्तव्यम् आसीत् ।  
> वैदिकाः यदि पृच्छन्ति,  
> तदा तेभ्यः  
>
>> "वेदो नित्यमधीयतां तद्-उदितं कर्म स्वनुष्ठीयताम्" इत्युक्तमेव खलु ।  
> प्रत्युत " भज गोविन्दं भज गोविन्दम्" इत्यपि मयैव गीतम् ।  
> अतः भवतां सम्मतस्य वैदिकस्य भक्तिमार्गस्य प्रशंसा मया क्रियते एव ।  
> भवद्भिः तत्र स्थीयताम् 
>
> इति वक्तव्यम् अभूत्। 
>
> [[33]] 
>
> बौद्धानां समीपं यदा गच्छति तदा  
> 
> > वैदिकाः एते कृपणाः मन्दाधिकारिणः।  
> ते तथैव तिष्ठन्तु, नास्माकं हानिः ।  
> वयं तु उत्तमाधिकारिणः, ज्ञानमार्गस्थाः ।  
> तैः एतत् स्मर्तुम् अपि न शक्यते ।  
> अतः वयम् एतन्-मार्गे तिष्ठामः 
> 
> इति बौद्धेभ्योऽपि श्रीशङ्कराचार्यैः वक्तव्यम् अभूत्,  
> अतः श्रीशङ्कराचार्याणां द्विमुखत्वम् अनिवार्यम् अभूद्  
> इत्य् एतज् ज्ञायते 

इति । 

एतत्-पोषकतया तदीय-वचनान्य् अपि  
तदा तदा ते परकालमठाधीशाः अस्मभ्यं प्रदर्शितवन्तश् च।  
सर्व-दर्शन-पारङ्गतानां सर्वत्र सर्वत्र गुणैकपक्षपातिनां तेषां महतां श्रीपरकालमठाधीशानां  
पूर्वोक्तानि वचनानि सर्वैर् अपि अवश्यम् उपादेयानि । 

पूर्वं प्रदर्शित-रीत्या  
श्रीशङ्कराचार्याणां कालः सप्तमशताब्द्याः उत्तरभागादष्टमशताब्द्याः आदिमः भागः  
इत्येव वक्तुं शक्यते ।  
पञ्चविंशतिवर्षाः इतोऽपि अनन्तरं भवेयुर् वा ।  

सौन्दर्यलहर्यां श्रीज्ञानसम्बन्ध-स्वामिनां प्रशंसनेन  
तेषां हार्दो भावः वैदिकमार्गे एवासीद् इति स्पष्टम् अवगम्यते । 

… अतः सुष्ठुक्तं परकालमठाधीशैः -

> शङ्कराचार्याः अतीव-धर्मसङ्कटे पतिताः ।  
> एकपार्श्वे वैदिकानां सन्तृप्त्य्-अर्थं तदनुगुणं व्याख्यानं वर्तते ।  
> अपरपार्श्वे बौद्धानां सन्तृप्त्य्-अर्थम् इति ।


### भगवच्-छब्द-प्रयोगादि
… एवं वैदिकानां विश्वासम् अधिगन्तुम्  
अत्रैव भगवच्-छब्दम् अपि प्रयुञ्जते आचार्याः ।  
यद्यपि भगवच्छब्दः वैदिक एवेति वैदिकाः मन्येरन्,  
परन्तु भगवान् बुद्ध इति बौद्धाः अपि प्रयुञ्जते ।  
एवमेव जैनाः अपि महावीरं  
भगवान् महावीर इत्यपि वदन्ति ।  
अतस् तेषामपि तृप्तिर्भविष्यति एतादृशशब्दप्रयोगेण ।  
एवं तयोः सामरस्य-सम्पादनार्थम् एव  
ते आगताः ।+++(5)+++

### स्वरूप-परिणाम-वादाद् रक्षा
… इत्थं शङ्कराचार्येभ्यः प्राचीनानां भाष्य-वृत्ति-ग्रन्थानां  
बौद्धैः शतशः दूषणेन निराकरणेऽपि,  
तद्-अपेक्षया शङ्कराचार्यभाष्यस्य को विशेषः,  
यस्य निराकरणं बौद्धैः न कृतमिति चेत् -  
तानि भाष्याणि प्राचीनानि ब्रह्मपरिणामवादम् आश्रित्य प्रवृत्तानि ।  
तथा सति ब्रह्मणो विकारापत्तिर् इति बौद्धैः कृताक्षेपस्य  
उत्तरं दातुमसर्था आसन् वैदिका इति प्रतिभाति ।  
अतः कालक्रमेण वैदिको वेदान्तवादः  
सङ्कटे पतितः  
क्रमेण लुप्तप्रायश्च ॥

### ब्रह्म-विवर्त-वादः
एतादृशसङ्कटसमये वैदिकमार्ग-संरक्षणार्थम् एवावतीर्णाः श्रीशङ्कराचार्याः  
वैदिकसम्मत-परिणाम-वादस्य स्थाने  
बौद्ध-सम्मत-विवर्त-वादम् एवाश्रित्य  
बौद्धानाम् उत्तर-दानाय प्रवृत्ताः  
ब्रह्म-विवर्त-वादं स्थापयाम् आसुः ।+++(4)+++

विज्ञानवादे विज्ञान-रूपाणां जीवानां बहुत्वेन गौरवात्,  
शून्य-तत्त्वस्य च युक्त्या निरूपयितुम् अशक्यत्वाद्  
एकस्य ब्रह्मणः सर्वविधप्रपञ्चस्य अधिष्ठानत्वेन स्वीकारे युक्ति-लाघवाद्  
ब्रह्म-विवर्त-वादः स्वीकर्तव्य  
इति श्रीमच्छङ्कराचार्यैः स्व-बुद्धिबलेन  
विज्ञान-विवर्त-वादिनः शून्य-विवर्त-वादिनश् च परिवर्तिताः ।+++(4)+++  
तेऽपि स्वमते विद्यमानं दौर्बल्यम् अङ्गीकृत्य  
श्रीशङ्कराचार्याणां ब्रह्मविवर्तवादम् अङ्गीचक्रुः ।  
ये च नाङ्गीचक्रुः  
ते इतः पलाय्य  
बर्मादेशं प्रति जग्मुर् इत्यादिकं  
सत्यान्वेषणे प्रतिपादितम् अग्रे वक्ष्यते च ॥

एवं महता प्रयत्नेन  
मिथो विवदतां वैदिकानां बौद्धानाञ्च अभिप्रायभेदं निराकृत्य  
सङ्कटे पतितं वैदिक ब्रह्मवादं स्थापितवन्तः श्रीशङ्कराचार्याः ।  
अत एव शङ्कराचार्यग्रन्थेषु  
बौद्धानां सन्तृप्त्य्-अर्थं तत्-सम्मत-विवर्तवादस्य वक्तव्यत्वेन  
तत्र तत्र बौद्धच्छाया आगता ।

ब्रह्मसूत्राणां पीठिकात्वेन लिखितम् अध्यासभाष्यम् एवात्र निदर्शनम् ।  
अयम् अंशः श्रीशङ्कराचार्य-चरित्र-शोधनेन विस्तरेण प्रतिपादयिष्यते ।  
तद् एवाधुना विस्तरेण विचारयामः ।

[[5]]

### आत्मैक्य-प्रस्तावः
[[10]]

बौद्धास्तु विज्ञानात्मवादिनः आसन् ।  
विज्ञानात्मानस् तु जीवात्मानः ।  
एतादृश नानात्म-वादापेक्षया  
एकमात्मानम् अङ्गीकृत्य  
तस्यैव ज्ञानानन्दमय-परम-पुरुषार्थ-रूपत्व-स्वीकारे  
तस्यैवोपाधि-भेदेन जीव-भेदाङ्गीकारे च  
सौलभ्यं प्रदर्श्य  
क्रमेण तेषाम् अपि
एतादृशाध्यात्म-निष्ठत्वम्  
अतीव चातुर्येण साधितम् ।+++(5)+++

एतन्मूला एव इदानीन्तनाद्वैतसिद्धान्ते  
ब्रह्मणि सगुणनिर्गुणभेदः,  
निर्गुणब्रह्मण एव पारमार्थिकत्वम्,  
सगुणब्रह्मणस्तु माया-संवलितत्वं मिथ्यात्वञ् च इत्य्-आदि-वादा  
रूढमूलतया विराजन्ते ।

### चरितादि-परिशीलनम्
… श्री-शङ्कराचार्य-चरितादि-परिशीलनम्॥

#### दिग्-विजयादि
वस्तुतस् तु श्रीशङ्कराचार्य-चरित्रादिकम्  
इदानीन्तने विद्यारण्यकृत-प्रसिद्ध-शङ्कर-दिग्विजयादौ  
केवलं तन्-महत्त्व-प्रदर्शनाय कल्पनामयं दृश्यते,  
प्रामाणिकं न किञ्चिद् उपलभ्यते  
इत्येव परमं सत्यम् ।

तत्र शङ्कराचार्यस्य जन्मकालो वा निर्याणकालो वा न प्रदर्शितः ।  
प्रत्युत

> अष्ट-वर्षे चतुर्-वेदी  
> द्वादशे सर्व-शास्त्रवित् ।  
> षोडशे कृतवान् भाष्यं  
> द्वात्रिंशे मुनिर् अभ्यगात् ॥

इति श्लोकस्तु दृश्यते ।  
शङ्कराचार्य-सम्मुख एव स्थितेन केनचिद् लिखित इव प्रतीयते +++(वक्ष्यमाण-रीत्या)+++।  
एतेषां दृष्ट्या शङ्कराचार्यः केवलं पौराणिकः ।  
तस्य विद्यारण्यस्य च द्वित्र-सहस्र-वर्ष-काल-व्यवधानं वर्तते +++(पौराणिक-दृष्ट्या)+++।

केवलं तन्-महत्त्वार्थं तथा लिखितं यदि  
तर्हि

> "चतुर्थे स चतुर्वेदी  
> सप्तमे सर्वशास्त्रवित् ।  
> दशमे कृतवान् भाष्यं  
> द्वादशे मुनिरभ्यगात् ॥

इत्येवं लेखनं तदपेक्षया तस्य महत्त्वप्रतिपादकं भवेत् ।  

<details><summary>विश्वास-टिप्पनी</summary>

शिथिलम् उक्तं कारणम् इदम्।
</details>


अतश्चारित्रिक-दृष्ट्या विद्यारण्य-कृत-शङ्कर-दिग्-विजयो  
लेशतोऽपि न प्रामाणिकः ।  
प्रत्युत शङ्कराचार्य-विरचितत्वेनैव मुद्रिते  
देव्य्-अपराध-क्षमापन-स्तोत्रे  

> " मया पञ्चाशीतेर् अधिकम् अपनीते तु वयसि "  

इति तस्य स्पष्टं पञ्चाशीति-वर्ष-जीवित्वम् उल्लिखितमस्ति ।  
एतद् एव च प्रमाणतया स्वीकर्तव्यम् ।

#### ग्रामादि
प्रकृते च शङ्कराचार्याः केरलीय-कालडीक्षेत्रे जाताः  
इति विषये न विप्रतिपत्तिः दृश्यते ।  
परन्तु एतदनन्तरं स शास्त्रादिकं कुत्राधीतवान्,  
कथं वा तादृशो महापुरुषो बभूव,  
का वा तस्येष्टा देवता  
इत्यादिविषये न किञ्चित्प्रमाणमुपलभ्यते श्रूयते वा ।

#### गोविन्दः
यद्यपि श्रीशङ्कराचार्य-गुरोर् नाम गोविन्द-भगवत्-पाद  
इति श्रीशङ्कराचार्यग्रन्थेष्वेव पुष्पिकासु  
श्रीगोविन्द-भगवत्पादशिष्य--श्रीशङ्करभगवत्पादकृतौ  
इत्य्-आद्य्-उल्लेखन ज्ञायते -

> सः तु गोविन्द भगवत्पादः कुत्रासीत् । कीदृशः सः । तस्य गुरुः कः

इत्यादि कल्पनां विना न किञ्चिदुपलभ्यते ।  

#### गौडपादः
यस्य माण्डूक्योपनिषदः कारिकारूपा व्याख्या गौडपादाचार्य-विरचितत्वेन प्रथिता  
यस्यां सम्पूर्ण-बौद्धच्छाया वर्तते   
अन्ते

> "क्रमते न हि बुद्धस्य  
> ज्ञानं धर्मेषु तायिनः?? ।  
> सर्वे धर्मास् तथा चार्थाः  
> नैतद् बुद्धेन भाषितम् "

( "तायिन" इत्येव पाठः प्रामाणिकः न तु तापिन इति ) इत्येव तत्र निदर्शनम्।  
सः एव गौडपादाचार्यः गोविन्दभगवत्पादस्य गुरुः  
इत्यत्र सम्प्रतिपन्नं प्रमाणं नोपलभ्यते ।  
कोऽयं गौडपादाचार्यः ?  
[[6]]  
तस्य गोविन्द-भगवत्-पादाचार्यस्य च सम्बन्धः कीदृशः,  
कथं जातः इत्याद्यपि नोपलभ्यते ।  
प्रत्युत उभयोर् अत्यन्त-व्यवधानं च दृश्यते ।  

#### चरित्र-दौर्लभ्यम्
एतादृशी स्थितिः भारत-देशे अतीव सहजा ।  

प्राचीनः आनन्दगिरीय-शङ्कर-विजयोऽपि  
तदीय-विजय-यात्राम् एवाधिकं वर्णयति ।  
चारित्रिक-दृष्ट्या तत्र-स्थांशा अतीव विरलाः ।  
प्राचीनानाम् आचार्याणां बहूनां  
चरित्रादिकं समीचीनं न लभ्यते  
इत्येव परमं सत्यम् ।  

दशम-शताब्द्या अनन्तरं  
( रामानुजाचार्यकालाद् 1017 - 1137 अनन्तरम् ) किञ्चिद् उपलभ्यते ।  
प्रायस् ते प्राचीनाः  
ख्याति-लाभ-पूजाविमुखा एवासन् इति प्रतीयते ।  
किं बहुना तत् तादृशस्य कवि-कुल-तिलकस्य कालिदासस्यापि  
कालपरिचयादिकं नोपलभ्यते ।  

शङ्कराचार्य-चरित्रत्वेन यत्र कुत्रचित् प्रतिपादिताः विषयाः  
चारित्रिकदृष्ट्या लेशतोऽपि न विश्वसनीया एव ।  
आधारपूर्वकं तस्य काल एव न निश्चितः ।  
कुत एवम् अभूद् भारतदेश इति अत्यन्तं विचारणीयम् एव ।

#### आदि-शक्तिः
तदीय-रचनासु अत्यन्त-प्रसिद्धायाः सौन्दर्यलहर्याः अध्ययनेन तु  
आद्या शक्तिर् एवास्योपास्या देवतेति बहवो मन्यन्ते ।  
सौन्दर्यलहर्यां

> "शिवः शक्त्या युक्तो यदि भवति देवः प्रभवितुम् ।  
> न चेदेवं देवः प्रभवति परिस्पन्दितुमपि ॥  
> अतस्त्वाम् आराध्यां हरिहरविरिञ्चादिर् अपि ।  
> शरण्ये त्वां स्तोतुं कथम् अ-कृत-पुण्यः प्रभवति ॥ 

इति श्लोकेन आद्या शक्तिरेव सौन्दर्य-लहरी-विषय इति ज्ञायते ।  
शङ्कराचार्यस्य कालः  
भारतदेशस्य अत्यन्त-परिवर्तन-कालः (Turning point) आसीद्  
इति चरित्र-संशोधन-दृष्ट्या ज्ञायते ।  
तस्याम् अवस्थायां तत्-तादृश-महत्-साधनं कर्तुं  
पर-शक्त्य्-अनुग्रहो ऽत्यन्तमावश्यक  
इति सर्व-सम्प्रतिपन्नम् ।

#### शङ्कर-कालः
… एतद्-विषये शङ्कराचार्यानुयायिष्व् एव  
महान् अभिप्रायभेदो वर्तते ।  
साम्प्रदायिकाः पौराणिकदृष्ट्या  
किञ्चिन् न्यूनाधिकं त्रिसहस्रवर्षेभ्यः पूर्वं सः आसीदिति मन्यन्ते ।

आधुनिकाः विमर्शकास्तु  
पूर्वम् अस्माभिः प्रतिपादित-क्रमेण  
सप्तम-शतकोत्तर-भागाद् आरभ्य  
अष्टमशतकपूर्वकालपर्यन्तं शङ्कराचार्यकालं मन्यन्ते ।  
एवञ्च तदीयेषु ग्रन्थेषु जैनबौद्धधर्म-सम्मत-निर्विशेषवाद-च्छाया अनिवार्यैव ।

##### ज्ञान-सम्बन्ध-कालः
… तस्य कालस् तु  
पौराणिक-दृष्ट्या बहु-सहस्र-वत्सरेभ्यः पूर्वम्  
इति वदन्ति ।  
सौन्दर्यलहयां 

> तव स्तन्यं मन्ये धरणीधरकन्ये हृदयतः  
> पयः पारावारः परिवहति सारस्वतम् इव ॥  
> दयावत्या दत्तं द्रविड-शिशुर् आस्वाद्य तव यत्  
> कवीनां प्रौढानाम् अजनि कमनीयः कवयिता ॥ ( श्लो. ७५ )  

इति द्रविड-शिशु-कथा श्रूयते ।  
कः सः द्रविडशिशुः इति चरित्राज्ञानात् केचन भ्रमन्ति ।  
बहवस्तु ज्ञानसम्बन्धस्वामी सः इति प्रामाणिकमङ्गीकुर्वन्ति ।  

<details><summary>विश्वास-टिप्पनी</summary>

> Historians and shaivas try to claim that sambanda lived in 7th century. But I hold them to be wrong and I assign him to mid eighth century. Sankaras date is 788-820. - ravilochana.

सौन्दर्यलहरी शङ्करेण कृतेत्य् एवानैतिहासिकम्। 
</details>


तिरुज्ञानसम्बन्धः इति द्रविडभाषायामुच्यमानः सः  
चतुर्षु शैवाचार्येषु अन्यतमः महा-प्रभाव-युक्तश् च  
स एव +अन्तिमश्च ।  
स कदाचन बाल्ये पित्रा स्नानार्थं पुष्करिण्यां सहैव नीतः ।  
पुष्करिण्यास् तटे तं स्थापयित्वा  
पिता स्नानार्थं यदा जले निममज्ज,  
तदा पितरम् अदृष्ट्वा शिशुः रोदितुमारब्धवान् ।  

[[7]]  
तस्य रोदनं श्रुत्वा  
तृतीये एव वयसि  
देव्या स्वीयं स्तन्यं स्वयम् एव पायितम्  
इति तस्य कथा वर्तते ।  
तत्-पानानन्तरम् एव तस्याधरात्  
पयः किञ्चित् प्रसृतमभूत् ।  
स्नात्वा आगतः पिता  
तद् दृष्ट्वा  
पुत्रं केन पायितम् इति भर्त्सयाम् आस ।  
तावत्येवाकाशे भगवान् शिवः  
स्वस्य अर्धनारीश्वररूपं दर्शयामास ।  

तदैव तृतीये वयसि  
द्राविडगाथाभिः वर्णयामास ।  
तदानीम् एव सः प्रौढो महाकविरभूत् ।  
द्रविडभाषायां बहुसहस्रगाथास् तेन गीताः ।  
षोडश-वयो-मात्रं तेन जीवितम् ।  

तावत्य् एवाल्प-कालेऽपि  
द्रविडदेशे बहुकार्यं कृतम्  
इति चरित्रं बहुविस्तृतम् ।  

तस्य कालस्तु  
सप्तमशताब्द्याः आरम्भः ।  
तेन शङ्कराचार्यः सप्तमशताब्द्या अनन्तरकालिक  
इत्यत्र न संशयः ।

तदानीं पाण्ड्य-राजधान्यां दक्षिण-मथुरायां  
कून्-पाण्ड्य-नामकः चक्रवर्ती अभूत् ।  
एतत्-सर्वं शासन-सिद्धम् ।  
स तु जैनमते अतीव श्रद्धावानासीत् ।  
तस्य पत्नी तु अतीव शिवभक्ता ।  
स्व-पतिस् तु जैनमतीयो वर्तते किलेति  
अतीव व्यथिता ऽऽसीत् ।  
तदा सा स्वेष्ट-देवं प्रार्थयन्ती आसीत् ।  
अयं च ज्ञानसम्बन्धः क्रमेण शिवक्षेत्रादीनां दर्शनं कुर्वन्  
मधुराससमीपमाजगाम ।  
सा महाराज्ञी ज्ञानसम्बन्धस्वामिनं  
स्वनगरमानेतुं प्रधानामात्यं तत्-समीपं प्रेषितवती ।  
सोऽपि प्रधानामात्यस् तत्समीपं गत्वा  
दक्षिणमथुरानगरमागमनाय बहुधा प्रार्थयामास ।  
सोऽपि परम-प्रीतः मथुरामाजगाम ।  

सा तस्मै स्वव्यथां सूचयामास ।  
सोऽपि तदीयप्रार्थनामङ्गीकृत्य  
दैवप्रेरणानुरोधेन वात-व्याधि-पीडितं तत्पतिं  
शयने शयानं राजानं द्रष्टुं जगाम ।  
तदानीं तस्य गुरवो जैना अपि  
राज्ञः शयनसमीपे एवासन् ।  
स तु ज्ञानसम्बन्धः तान् जैनगुरून् वीक्ष्य  
'इमं राजानं व्याधितः विमोचयितुं शक्यते वा' इत्यपृच्छत् ।  
बहुधा प्रयतमानानामपि तेषां पुनः तत्सर्वं व्यर्थमभूत् ।

तदानीं सः सम्बन्धस्वामी  
स्वेष्टदेवं स्मरन्  
तस्य शरीरम् एक-वारम् अस्पशत् ।  
तावतैव स राजा शयने उत्थायोपविष्ट  
आश्चर्यमग्नश्च अभूत् ।  

तद्-अनन्तरम् अपि  
जैनसिद्धानां सम्बन्धस्वामिनश्च बहुविधाः स्पर्धाः चर्चाश्च अभूवन् ।  
सर्वेष्वपि ते जैनाः पराजिताः ।  
राजा च सर्वं पश्यन्  
जैनगुरून् दण्डयित्वा  
स्वयं शिवभक्तो बभूवेति कथा  
तदीयचरित्रे विस्तरेण वर्ण्यते । 

तस्य राज्ञः कालः शासननिश्चितो वर्तते ।  
तेन ज्ञानसम्बन्धस्वामिनोऽपि कालः सप्तमशताब्द्याः पूर्वभाग इति निश्चितः ।  

[[8]]  
वैष्णवाल्वार्-जनेष्व् अन्तिमः परकाल इति प्रसिद्धः समानकालिकः ।  
परकालस्य जन्मस्थलमपि ज्ञानसम्बन्धस्य जन्मस्थलसमीपे एव ।  
द्वादश आल्वारजनाः त्रिषष्टिः शैव-पुरातनाश् च  
द्वित्र-शतक-मध्यकाल एव आसन्निति विमर्शकाः वदन्ति ।+++(5)+++


#### नास्तिक-सिद्धिः
अयमेव कालः  
सिद्धपुरुषाणां जैनबौद्धानां धर्मस्य अत्युच्छ्रयकालः । 
ते तु निरीश्वरवादिनः इति प्रसिद्धम्।  
अथाऽपि बहुविध-सिद्धियुक्ता आसन् -  
मणिमन्त्रौषधादिरूप-सिद्धयः वैदिकग्रन्थेष्व् एवोपलभ्यन्ते ।  
यथा "जन्मौषधि-मन्त्र-तपः-समाधिजाः सिद्धयः" (यो.सू. ४.१ ) इति ।  

[[44]]

किम् अधिकोक्त्या ? कुलशेखर-सूरि-विरचिते मुकुन्द-माला-स्तोत्रे

> भक्तापाय-भुजङ्ग--गारुड+++(-मन्त्र)+++-मणिस् त्रैलोक्य-रक्षा-मणिर्  
गोपी-लोचन-चातकाम्बु-द-मणिस् सौन्दर्य-मुद्रा-मणिः ।  
यः कान्ता-मणि रुक्मिणी-घन-कुच-द्वंद्वैक-भूषा-मणिः  
श्रेयो देव-शिखा-मणिर् **दिशतु** नो गोपाल-चूडा-मणिः ॥ २२ ॥
>
> शत्रु-च्छेदैक-मन्त्रं सकलम् उपनिषद्-वाक्य-संपूज्य-मन्त्रं  
संसारोत्तार-मन्त्रं समुपचिततमस् सङ्घ-निर्याण-मन्त्रम् ।  
सर्वैश्वर्यैक-मन्त्रं व्यसन--भुज-ग--सन्दष्ट-सन्त्राण-मन्त्रं  
**जिह्वे** श्रीकृष्ण-मन्त्रं **जप जप** सततं जन्म-साफल्य-मन्त्रम् ॥ २३ ॥+++(5)+++
> व्यामोह-प्रशमौषधं मुनि-मनो-वृत्ति-प्रवृत्त्य्-औषधं  
दैत्येन्द्रार्ति-करौषधं त्रिभुवने सञ्जीवनैकौषधम् ।  
भक्तात्यन्त-हितौषधं भव-भय-प्रध्वंसनैकौषधं  
श्रेयः-प्राप्तिकरौषधं **पिब** मनः श्रीकृष्णपिब्-अदिव्यौषधम् ॥ २४ ॥

एवं रूपेण मणि-मन्त्रौषधिप्रभावाः विडम्बिताः ।  

एवं न्याय-मुक्तावल्याम् अप्य् आरम्भे  
सप्त-पदार्थ-निरूपण-प्रकरणे  
अतिरिक्त-शक्ति-निराकरणार्थं  
मणि-मन्त्रौषधयः दृष्टान्तीकृताः ।  

खण्डनखण्डखाद्यकारेण श्रीहर्षेणापि  

> तच् चिन्तामणि-मन्त्र--चिन्तन-फले  

इति चिन्तामणिमन्त्र-प्रभावस्य प्रदर्शनं कृतं  
स च जैनबौद्धमन्त्रः ।+++(4)+++ 

अनेन ऊह्यते - मणिमन्त्रादिसिद्धिप्रभावयुक्ताः जैनाः बौद्धाश्च  
सामान्यजनान् राजानश्च वशीकृत्य  
वैदिकान् पण्डितान् परिभावयाम् आसुः इति ।+++(4)+++ 

#### भक्ति-प्रचारः
एतेषान् निराकरणार्थम् एव  
ईश्वर-वादिनः एते वैष्णवसूरयः शैवपुरातनाश्च  
नानाविधा भक्तिगाथा रचयित्वा  
सामान्यजनुषु +अति विस्तरेण ईश्वरवादं भक्तिमार्गं च बहुधा वर्धयामासुः ।  

… एवं भक्तिमार्गनिष्ठानाम् एतेषां कालः  
सप्तम-शताब्ध्याः पूर्वभाग-पर्यन्त इति निश्चितम् ।

#### भक्ति-निराकृतिः
एवं तैर् वैष्णवैर् विष्णुभक्तैः,  
शैवैः शिवभक्तैश्च  
जनसामान्येषु जागरणस्य साधनेऽपि,  
तेषां समनन्तरकालं  
पुनः क्रमेण बौद्धपण्डिताः  

> वयमध्यात्मनिष्ठाः,  
> भक्तिमार्गस्तु अवरकक्ष्यायां वर्तमानानाम् एव

इति, "अवरमार्गीयो भक्तिमार्ग" इति वर्णयन्तः पुनः विजजृम्भिरे ।  

बहवो राजानः तेषां वचस्य् एव बद्धाः आसन् ।  

#### शङ्कर-प्रयासः
तेषां पण्डितानाम् अहङ्कारनिराकरणार्थम् एव  
एते श्रीशङ्कराचार्याः भगवतैव नियुक्ता इति भाति ।+++(4)+++

परन्तु एतादृशसिद्धैर् जैनबौद्धपण्डितैः सह  
साक्षात्-सङ्घर्षणायाम् एते जैन-बौद्ध-पण्डिताः  

> “एतान् श्रीशङ्कराचार्यान्  ??  
> सत्य-द्वेषिणः वैदिकाः स्वमतं प्रचारयितुम् इच्छन्ति" 

इति राज्ञे उपदिश्य राजाज्ञया मारयेयुः ।  
तादृशपरिस्थितिस् तदानीं दक्षिणदेशे आसीद्  
इति तच्चरित्रविदः अभ्यूहन्ति ।  

वैदिकधर्मस्य जैन-बौद्धधर्मस्य च घर्षणेन  
तत्समयः अतीव निष्ठुर आसीद् इति  
तदानीन्तन-चरित्राध्ययनादिना ज्ञायते ।  

तत्समयस्य शासनादिकमपि न लभ्यते ।  
अतः तत्समयस्य न्यूनातिन्यून-शतक-द्वय-परिमितः कालः  
अन्धकारमयः (Dark period) इत्येव इतिहासविदः वर्णयन्ति ।  

श्रीशङ्कराचार्याणामपि कालः तादृशशतकद्वयमध्ये एवासीत् ।

अत एव तत्काले विद्यमानं धर्मसङ्कटमालोक्य  
बौद्धजैनसिद्धपुरुषैः सह साक्षाद् विरोधम् अप्रकटयन्तः  
दैव-प्रेरणया तेषां विहारादिकं स्वयमेव गत्वा  
तैः साकं सौहार्देन विचारादिकं कृत्वा  
तेषां मनः परिवर्तयितुं प्रायतन्त श्रीशङ्कराचार्याः ।+++(5)+++  

ते तु निरीश्वरवादिनः - 

> ईश्वरतत्त्वमधः कक्षायामेव वर्तते ।  
आत्मज्ञानमेव अस्माभिः विवेकिभिः सम्पादनीयम् 

इति चिन्तयन्ति स्म ।  
अतः श्रीशङ्कराचार्यैरपि ईश्वरतत्त्वस्य मिथ्यात्वम् (निकृष्टताम्),  
निर्विशेषाध्यात्मतत्त्वस्य ज्ञानमार्गस्य च सर्वश्रेष्ठताम् अङ्गीकृत्यैव  
तेषां समाधानार्थं तैः साकं विचारः कृतः ।  
एवं स्वीय-प्रतिभा-वशात्  
तेषां मनःपरिवर्तनाय कृतः श्रमः  
क्रमेण फलेग्रहिर् इवाभवत् ।

#### धावनम्
… एवं सौहार्देन परिवर्तनाकरणे  
प्राणापायोऽपि सम्भवीति भावयद्भिः श्रीशङ्कराचार्यैः  
स्वप्राणान् अपि पणीकृत्य  
बौद्धा जैनाश्च परिवर्तिताः ।  

ये तु एतद्-विध-विचारान् सोढुम् अशक्ता आसन्,  
तादृशाः बौद्धपण्डिताः वङ्ग-देशं प्रति पधाविताः ।  
जैनास्तु पश्चिम-देशं प्रति प्रधाव्य श्रवणबेलगोलक्षेत्रम् आतस्थिरे ।  
दक्षिण-देशस्तु कथञ्चिद् वेद-विरुद्धनास्तिकवादादुन्मुक्त इवाभवत् ।

दशमशताब्द्यां बङ्गदेशे जाताः श्रीमद्-उदयनाचार्याः  
तत्र स्थितान् बौद्धान् वादे पराजयामासुः ।  
अतस्ते बङ्गदेशमपि परित्यज्य  
ब्रह्मदेशं ( Burma) गता  
इति उदयनाचार्यचरित्रे वर्ण्यते ।  

तथैवैकादशशतकारम्भे कृतावताराः श्रीमद्रामानुजाचार्याः  
दैवप्रेरणया श्रवणबेलगोलक्षेत्रे स्थितान् जैनान्  
स्वीयाध्यात्मशक्त्या क्रमेण परिवर्तयामासुः ।  
तत्रपि परिशिष्टाः केचन जैनमतीयाः  
एतद् देशमेव परित्यज्य पश्चिमपर्वतश्रेण्या अधोभागे  
वेणु-वन-नाम्नि (मूडुबिदिरे) स्थाने वासं चक्रिरे ।  

द्वादशशताब्द्यां तत्रैवावतीर्णाः श्रीमदानन्दतीर्थाः  
कृष्णभक्तिप्रचारेण जैनवेगं न्यरुन्धन् ।  
तेन जैनाः अन्ते वेणुवनमात्रसीमिताः अभूवन् ।  
इदानीमपि तेषां प्रभावस्तत्रैव दृश्यते ।  
इदं सर्वं तत्त्वमुक्ताकलापव्याख्यानस्य भूमिकारूपसत्यान्वेषणे सङ्ग्रहेण प्रस्तुतम् । 

#### निगमनम्
एवं च इदानीन्तन श्रीशङ्कराचार्यचरित्रं सर्वमपि कल्पनामयं संवृत्तम्  
इति तदीयैरेव तटस्थ विमर्शकैः अङ्गीक्रियते ।  
अत अवैदिकमतग्रस्तस्य भारतदेशस्य पुनर्विमोचनाय कृतसाहसेषु  
श्रीशङ्कराचार्या अतीवोत्तमा इति सर्वैरपि परिगण्यते ।  
यद्यपि श्रीशङ्कराचार्याणां चरित्रं स्पष्टं नोपलभ्यते  
तथापि तेषां (श्रीशङ्कराचार्याणाम्) महत्त्वन्तु  
तदीयसूत्रभाष्योपनिषद्भाष्यादिषु प्रतिपादितविचारक्रमेण  
न तिरोहितं विदुषाम् ।

… शतकद्वयकालः वैदिकानाम् अवैदिकानाञ्च  
परस्परम् अतीव सङ्घर्षणा-कालः ।  
तदा भारते किमासीदिति ऊहितुम् अपि न शक्यम् अभवत् ।  
अत एव श्रीशङ्कराचार्यैः  
"स्वस्य वैदिक-पक्षपातित्वं नास्ती"ति  

बौद्धानां प्रदर्शनायैव  
मन्दानां कृते कृतं स्तोत्रसाहित्यं विहाय  
सर्वत्रापि ब्रह्मणो निविर्शेषत्वस्य  
जगतो मिथ्यात्वस्य च प्रतिपादने  
बहुधा साहसः कृतः ।  

#### मृतिः
तथाप्यन्ते एतद् रहस्यं ज्ञात्वा  
बौद्धैः विष-प्रयोगेण मारिताः श्रीशङ्कराचार्याः  
इति अभिप्रयन्ति विमर्शकाः केचन ।+++(4)+++  

[[12]]

अयं विषयः श्रीरामदेव-बाबा-महोदयेन 11.8.09 तिथौ  
आस्था-टीवी-द्वारा उद्घोषितः । +++(4)+++  
इयं घटना प्रायः काञ्च्याम् अभूद् इति  
आनन्दगिरि-कृत-शङ्कर-दिग्विजये  

> "स्वलोकं गन्तुमिच्छुः  
काञ्चीनगरे मुक्तिस्थले कदाचिद्  
(विषप्रयोगसमये) उपविश्य  
स्थूलं शरीरं सूक्ष्मेऽन्तर्धाप्य  
तद्रूपो भूत्वा  
सूक्ष्मं कारणे विलीनं कृत्वा  
चिन्मात्रो भूत्वा  
अङ्गुष्ठमात्रः भूत्वा  
अङ्गुष्ठमात्रः पुरुषः  
तदुपरि अखण्डमण्डलाकारमानन्दं प्राप्य  
सर्वजगद्-व्यापक-रूपचैतन्यम् अभवत्" 

इत्यादिवचनैः सूच्यते ।  
अत्र "स्व-लोकं गन्तुमिच्छुः" इत्यस्मात्  
पूर्वं दैवेच्छां ज्ञात्वा इत्यपि योजयित्वा पठनीयम् ।

## ब्रह्म-द्वयं न
तत्त्वस्य कक्ष्याद्वयं न तु तत्त्वद्वयम्॥ 

### वैदिकं मतम्
वैदिकैस्तु जगतः ब्रह्म-मूलकत्वाङ्गीकाराद्  
रज्जुसर्पवन् मिथ्यात्वम् अ-स्वीकृत्य  
केवलम् अ-नित्यत्व--स्वीकाराद्  
ब्रह्मणो द्वैविध्य-प्रसक्तिर् एव नास्ति ।

यदि जगतो मिथ्यात्वं स्यात्  
तदा सविशेष-ब्रह्मणोऽपि मिथ्यात्वं वक्तव्यं भवेत् ।  
वैदिक-वादे सविशेष-ब्रह्मणः सत्यत्व-स्वीकाराद् एव  
ब्रह्मणः उपादानत्वे स-विकारत्वापत्ति-परिहाराय  
उत्तर-भागस्य द्वितीयाध्यायः प्रवृत्तः ।+++(4)+++

ब्रह्मण एव मिथ्यात्वे  
दोषाणाम् एवाभावात्  
तत्-परिहार-परिश्रमः सर्वोऽपि व्यर्थ एव स्यात् ।+++(5)+++

> प्रासाद-निगरणादिवद् अनुपपन्नैक-वेषायाः मायायाः सर्वं भूषणम् एव  
न तु दूषणम्

इत्येव तेषाम् आशयः ।+++(4)+++  
अत एव सविशेष-निर्विशेष-ब्रह्म-विचारः  
न कूलङ्-कष-रूपः ।

अयम् अर्थः श्रीभाष्य--गूढार्थ-सङ्ग्रहे  
एवं “ब्रह्म-विभागः सर्वथा न प्रामाणिकः" इति विस्तरेण प्रतिपादितः ।

[[35]]

> इदं सर्वं जानन्तोऽपि  
श्रीशङ्कराचार्याः कथम् एवं वर्णयाम् आसुः

इति प्रश्नस्योत्तरं तु निर्विशेष-वादि-बौद्धानां सन्तृप्त्य्-अर्थम् एवेति स्पष्टम् ।  
शुद्धवैदिकपक्षे तु ब्रह्मद्वयविभागो नास्त्येव ।  
यदि विभागं कृत्वा गणनीयं चेत्, ब्रह्म बहुविधं भवेत् ।+++(4)+++

### द्वितीयम् ब्रह्म!
मिथ्या-भूतं सत्य-भूतञ् चैकी कृत्य  
"बाढं द्वे ब्रह्मणी" इत्य् उत्तर-दानं  
कथं वा सङ्गच्छेत ?  
सर्पो द्विविधः रज्जुसर्पः वल्मीकसपश्चेतिवत् खलु तद्भवति।  
यदि "तत्रापि विरोधो नास्ति" इत्य् अङ्गीक्रियते  
तदा वल्मीक-सर्पस्य प्रतिकोटिभूताः  
रज्जुसर्पः भूविदलनसर्पः मालासर्पः दण्डसर्पः इत्यादयो बहवः सर्पाः भवेयुः ।

किं बहुनोक्तेन -  
कार्याधिकरणस्य +अन्ते

> "न च कार्ये प्रत्यभिसन्धिः " (ब्र.सू. ४.३. १३),

इत्य् एतत्-सूत्र-भाष्ये

> "किं द्वे ब्रह्मणी परम् अपरं चेति ?  
> बाढं द्वे -  
> एतद् वै सत्य-काम परं चापरं च ब्रह्म यद् ओङ्कारः"

इत्यादिना ब्रह्मद्वित्वं प्रतिपाद्यते श्रीशङ्कराचार्यैः,  
इदमपि बौद्धानां सन्तृप्त्यर्थम् एव ।

ब्रह्म-द्वित्वे "एकम् एवाद्वितीयम्" (छा. उ. ६.२.१), इत्य्-आदि-श्रुतीनां का गतिः ?  
उभयोरपि ब्रह्मणोः परस्परं सम्बन्धोऽस्ति वा न वा ?  
"बाढं द्वे" इत्युक्त्वा  
प्रथमं परं ब्रह्म निर्दिश्य  
"तद् एव" इत्य् उपक्रम्य  
अ-पर-ब्रह्म-निरूपणं क्रियते ।  
परस्परम् उभयोः असम्बन्धे ब्रह्मद्वयं स्वतन्त्रं स्यात् ।  
तदा "अद्वितीयम्" इत्य्-आदि श्रुतिविरोधः स्यात् ।  
अतः उभयोः सम्बन्धः कथमपि वक्तव्यः ।  
अन्यथा केनाऽपि कारणेन परं ब्रह्म अपरं ब्रह्म न भवेत्,  
तर्हि न केवलं ब्रह्मद्वयम्  
अपि तु तदुपरि वर्तमानं सर्वमपि ब्रह्मैवेति ब्रह्मानन्तं भवेत् । +++(4)+++


[[44]]

### ब्रह्म-द्वित्वे कारणास्पष्टता
जगन्-मूल-कारण-प्रतिपादकानि वाक्यानि ॥

> "आत्मा वा इदम् एकम् एवाग्र आसीत्" ( ऐत. उ. १.१.१),  
“असद्वा इदमग्र आसीत्, ततो वै सद् अ-जायत " ( तैत्ति. उ. २.७),  
"सद् एव सौम्येदम् अग्र आसीत्" (छा.उ. ६.२.१),  
"ब्रह्म वा इदम् एकम् एवाग्र आसीत् " ( बृह. उ. १.४.१०),  
“तद्धेदं तर्ह्य् अव्याकृतम् आसीत्, तन् नाम-रूपाभ्यां व्याक्रियत" ( बह. उ. १।४।७),

एषु वाक्येषु प्रतिपादितानि जगन्मूलकारणान्य् अपि भिन्नभिन्नानि स्युः ।  
एतेषामैककण्ठ्यं कथं सम्पादनीयम् ?  
एकैकस्यापि पदस्य प्रवृत्तिनिमित्तं भिन्नभिन्नम् अस्तीति  
तावन्मात्रेण वस्तुभेदः स्वीक्रियते चेत्,  
तदा जगत्कारणम् अव्यवस्थितम् एव स्यात् ।

किं बहुना, अत्यन्त-प्रसिद्धे तैत्तिरीयवाक्ये  
“बह्मविद् आप्नोति परम्" (तैत्ति.उ. २.१), इत्य्--अत्र ब्रह्मपदम् एव वर्तते ।  
अनन्तरं तु "आत्मन आकाशः सम्भूतः" (तैत्ति.उ. २.१), इत्यत्र आत्म-पदं वर्तते ।  
ब्रह्म-पद-प्रवृत्ति-निमित्तं तु  
बृहत्व-बृंहणत्वादिकम्  
इति प्रसिद्धम् ।  
आत्मपदप्रवृत्तिनिमित्तं तु व्याप्त्यादिकं प्रसिद्धम् ।  
एवं सति प्रवृत्ति-निमित्त-भेद-मात्रेण वस्तुभेदे सति  
आरम्भ अन्येन, मध्ये अन्य  
इति पदानामैककण्ठ्यं न स्यात् ।  
अतः प्रवृत्तिनिमित्तभेदे सत्य् अपि  
वस्तुभेदः न प्रामाणिकः।

किम् अधिकोक्त्या?

> विष्णुः नारायणः कृष्णः (अ.को. १.१.३५),

इति अमरकोशे विष्णुपर्यायाः पठ्यन्ते ।

[[45]]

एतेषां पदानां प्रवृत्तिनिमित्तभेदे सत्यपि  
तद्-अर्थैक्यं सर्व-सम्मतम् एव ।  
अन्यथा विष्णु-सहस्र-नामसु सहस्रं नामानि  
एकस्य विष्णोः कथं स्युः ।  
अतः एकस्मिन् वस्तुनि नानाधर्म-समवायः सहजः, प्रामाणिकः, अनिवार्यश्च ।  
एवं सति  
किं द्वे ब्रह्मणी परमपरं चेति ?  
"बाढं द्वे" इत्यादि वचनं कथं सङ्गतं भवेत् ।  
ब्रह्मणः निर्विशेषत्वेन  
इतरस्य सर्वस्यापि सविशेषत्वात्  
तस्य च मिथ्यात्वान्  
मिथ्यासत्ययोर् मेलनेन  
"द्वे" इति कथनं कथं घटताम् ?  
एवं तर्हि सर्पो द्विविधः वल्मीकसर्पः, रज्जु-सर्पश् चेति  
इत्यपि वचनं समीचीनं स्यात् ।  
इष्टापत्तौ रज्जुसर्पः, मालासर्पः, अम्बुधारासर्पः, भूविदलनसर्पः, दण्डसर्प इत्यादिरीत्या  
सर्पाः बहुविधाः स्युः ।+++(5)+++   
को वा मतिमान् इदं सर्वम् अङ्गी कुर्यात् ।  
तथाऽपि तत् तादृशाचार्याणाम् एतादृश-वचनं  
बौद्ध-सन्तृप्त्य्-अर्थम् एव ।

एवं तेषाम् आचार्याणां  
बौद्धानाम् आभिमुख्य-सम्पादनार्थम्  
एकपार्श्वे प्रयासे सत्य् अपि  
अपरपार्श्वे वैदिकानां विश्वाससम्पादनम् अपि   
तेषां महात्मनाम् आवश्यकम् अभूत् ।

ये सविशेष-ब्रह्म-वादिनं ज्ञान-सम्बन्ध-स्वामिनं महात्मानं मुक्त-कण्ठं प्रशंसन्ति,  
ते कथं निर्विशेषवादिनः स्युः ?

एवं सर्व-प्रमाणानां सविशेष-विषयत्वान्  
निर्विशेषं वस्तु शश-शृङ्गायितम् एव ।

अतः श्रीशङ्कराचार्याणां निर्विशेषवादोऽपि  
बौद्धानां सन्तृप्त्यर्थम् एव ।

### श्रुति-विरोधः
…
निर्विशेषं किं तत् -  
सविशेषस्यैव मूलरूपं वा  
भिन्नरूपं वा ।  
मूलरूपत्वे

> " तद्धेदं तर्ह्य् अव्याकृतम् आसीत्  
> तन् नामरूपाभ्यां व्याक्रियत"

इत्य्-आदि श्रुतिभिर् एव  
तद्-अर्थ-प्रतिपादनान्  
निर्विशेष-ब्रह्मणः शश-शृङ्ग-तुल्यत्वम् एव ।  
अव्याकृतावस्थायां तच्-छब्देन यद्-उच्यते  
तद् एव तन्-नाम-रूपाभ्यां व्याक्रियत  
इति नाम-रूपवद् यद् ब्रह्म  
तद् अपि तच्-छब्देनैव प्रत्यभिज्ञायते +++(इति सामानाधिकरण्यम्)+++।

अतः उभयोर् ऐक्यम् एव ।  
अतश्च ब्रह्मणः साक्षाद्-उपादानत्वम् एव श्रौत-सिद्धान्तः (←"जन्माद्य् अस्य यतः")।   
उपादानम् अमन्यत्, उपादेयमन्यद् इति तु तार्किक-वादः ।

शङ्कराचार्यैस् तथा विभाग-करणञ् च  
बौद्धानां सन्तृप्त्यर्थमेव ।


### सङ्गीतवित् सुषुप्तः
… तत्त्व-शास्त्र-दृष्ट्या ऽपि  
तत्त्वस्य कक्ष्याद्वयम् अनिवार्यम् ।  
तच् च पूर्वं सङ्गीत-विद्वद्-दृष्टान्तेन प्रदर्शितम् ।  
तस्यायम् अभिप्रायः -  

सङ्गीतविद्वान् सन्न् अपि  
सदा सङ्गीतं गायन् न तिष्ठत्य् एव ।  
निद्रायां तु सम्पूर्ण-ज्ञान-लोपो भवति ।  
तथापि गायन-शक्तिस् तु तद्-अन्तर्निहिता वर्तत एव ।  
तस्या अपि लोपे तु  
जागरणानन्तरं स एव गायतीति लोकव्यवहारः सर्वसम्मतः कथं स्यात् ?  

एवम् एव  
ब्रह्मणोऽपि एकस्यैव कक्ष्या-द्वयम् अनिवार्यम् ।  
सर्वोत्तीर्णा स्थितिर् एका,  
किञ्चिद् अवतीर्य जगद्-रूपेणावस्थितिर् अन्या  
वेदान्तेषु दृश्यते एव ।  

न च तावता ब्रह्म-द्वयं वा  
सर्वथा शक्ति-शून्यं वा स्वीकर्तव्यम् ।+++(5)+++  
निर्विशेषम् इति पदं तु  
धर्माणां तदा अनुन्मेष-मात्रेण  
विवक्षित-धर्माणाम् अभावेन वा कथञ्चन प्रयोक्तुं शक्यते,  
न तु सर्वथा धर्माभावेन ।  

निर्विशेष-वस्तुः शश-शृङ्गायितम्  
इति पूर्वं बहुधा प्रतिपादितम् एव । 

### शङ्कराङ्गीकारः क्वचित्
आरम्भणाधिकरणीयं शाङ्करभाष्यम् अपि  
"सत्त्वाच्चापरस्य " ( ब्र.सू. २.१.१६) इति सूत्रे  

> " यथा च कारणं ब्रह्म  
> त्रिषु कालेषु सत्त्वं न व्यभिचरति,  
> एवं कार्यम् अपि जगत्  
> त्रिषु कालेषु सत्त्वं न व्यभिचरति ।  
> एकं च पुनस् तत्त्वम् ।  
> अतोऽप्य् अनन्यत्वं कारणात् कार्यस्य " 

इत्य् उक्त्वा जगद्-रूपेण विद्यमानस्य ब्रह्मणः  
सविशेषत्वम् एव स्पष्टी करोति ।+++(4)+++  
जन्मादि-कारणत्वं सविशेष-ब्रह्मणो लक्षणं  
जन्माद्य्-अधिकरणे विचार्यते ।  
तद् एव निर्विशेषस्य कूट-स्थस्य निर्विकारस्य शुद्ध-बुद्ध-मुक्त-स्वभावस्य ब्रह्मणः उपलक्षणं भवति ।  

[[34]] 

### ब्रह्म-द्वय-वचने हेतुः
"सत्यं ज्ञानम् अनन्तम्" इत्येव ब्रह्मणः स्व-रूप-लक्षणम्,  
तद् एव ब्रह्म सर्वोत्तीर्णं च ।  
एवं सति  
"ब्रह्म द्विविधं वा" इति प्रश्ने  
शङ्कराचार्या एव  

> " किं द्वे ब्रह्मणी परञ्चापरञ्चेति?  
> बाढं द्वे ।   
>
> > "एतद् वै सत्यकाम  
> परञ्चापरञ्च ब्रह्म यद् ओङ्कारः" (प्रश्नो.उ. ५।२ ) 
> 
> इत्यादिदर्शनात् ।  
> किं पुनः परं ब्रह्म, किम् अपरम् इति?  
> उच्यते-  
> 
> यत्राविद्या-माया-कृत---नाम-रूपादि विशेष-प्रतिषेधाद्  
> अस्थूलादि-शब्दैः ब्रह्मोपदिश्यते,  
> तत् परम् ।  
> 
> तदेव यत्र नाम-रूपादि-विशेषेण केनचिद् विशिष्टम्  
> उपासनाय +उपदिश्यते  
> “मनोमयः पाण-शरीरो भा-रूपः"  
> इत्यादिशब्दैः तदपरम् । 
>
> > नन्व् एवम् अद्वितीयश्रुतिर् उपरुध्येत ?  
> 
> न अविद्या-माया-कृतनाम् अ-रूपोपाधिकतया परिहृतत्वात् "  
> (ब्र.सू.शा.भा. ४.३.१४), 

इत्य् उक्तवन्तः ।  
अत्र तैः सविशेषस्य ब्रह्मणः मिथ्यात्वम् उक्त्वा  
"तद् एवापरम्" इति  
मिथ्या सत्यञ् चेति द्वयं ब्रह्म क्रोडीकृत्य  
ब्रह्मणो द्वैविध्यञ् च उक्तम् ।  
तद् युक्तं वा?  
यथा  

> सर्पो द्विविधः -  
एकः वल्मीक-सर्पः, अपरस् तु रज्जु-सर्पः 

इति क्रोडी कृत्य सर्प-द्वैविध्य-कथनवन् न भवति वा ?  
भवतु इति चेद् दण्ड-सर्पः, भू-विदलन-सर्पः इत्यादि - अनन्तसर्पाः भवेयुः ।  
को वा मतिमान्  
एतादृशम् एकं मिथ्यावस्तु एकञ् च सत्यं वस्तु इति  
मिथ्यासत्यवस्तु-द्वयम् आदाय  
गणनां कुर्यात् ?  
अतः ब्रह्मणः पूर्वरीत्या द्वैविध्य-व्यवस्था न कर्तुं शक्या ।  
परन्तु श्रीशङ्कराचार्याणां तथा कथनं  
जगतः मूल-कारणम् ईश्वरम् अनङ्गीकुर्वतां बौद्धानां सन्तृप्त्य्-अर्थम् एव ।+++(5)+++ 


## गत्या ब्रह्म-प्राप्तिः
देश-विशेषावच्छेदेन  
गति-मूलक-ब्रह्म-प्राप्तिर् एव  
सूत्रारूढा ।  
घट-नाशे घटाकाश--महाकाशयोर् ऐक्यम् इव  
देह-पाते जीव-ब्रह्मणोर् ऐक्य-कथनं  
हास्यास्पदम् एव ।  

अत्र "ब्रह्म समश्नुते" इत्यादिकम् अपि  
उपासनाकालिक-ब्रह्मानुभव-परम्  
इति श्रीभाष्ये एव स्थापितम् ।  

"स्व-रूपाविर्भाव-रूप-मोक्षोऽपि  
ब्रह्म-सम्पत्त्य्-अनन्तरम् एवे"ति  
“सम्पद्याविर्भावः स्वेन-शब्दात् " (ब्र.सू. ४.४.१)  
इति सूत्रेण स्पष्टीकृतम् ।  
देश-विशेषः कीदृशः इत्य्-आदिकं तु  
शरीरावच्छेदेन जीवस्य सुषुम्ना-नाड्या  
मूर्ध-प्रदेशावच्छिन्न-सहस्रार-चक्र-स्थ-ब्रह्म-प्राप्तिर्  
इति महापुरुषाणाम् अनुभवेन ज्ञेयम् ।  

शरीराद् बहिर् लोकावच्छेदेन ब्रह्म-प्राप्तिस् तु प्रसिद्धैव वर्तते ।  
अत्र श्रुतिः  

> " शतं चैका च हृदयस्य नाड्यः  
> तासां मूर्धानम् अभिनिस्सृतैका ।  
> तयोर्ध्वम् आयन्न् अमृतत्वमेति  
> विष्वङ्ङ् अन्या उत्क्रमणे भवन्ति" 

इति देश-विशेषावच्छेदेनैव ब्रह्म-प्राप्तिं वर्णयति ।  
इयं च श्रुतिः निर्विशेष-विद्यायां कठोपनिषदि,  
सविशेषविद्यायां छान्दोग्य-स्थ-दहर-विद्यायाम् अपि अविशेषेणोच्यते ।  
अधिकं तु गूढार्थसङ्ग्रहे द्रष्टव्यम् । 



## निर्विशेषं ब्रह्म?
### तत्त्व-परिसङ्ख्यानम्
तत्त्व-विषयको मतभेदः॥

[[29]]

तत्त्वम् एकम् एवेति निर्विशेषाद्वैतिनः ।  
यद्य् अपि मूलतः तत्त्वम् एकम् एव,  
तथाऽपि व्यवहारे तत्त्व-त्रयम् इति स-विशेषाद्वैतिनः ।  
प्रकृतिः पुरुषश्चेति तत्त्वं द्वयम् एवेति साङ्ख्याः ।

### वेदान्ताध्वानौ
… वेदान्त-शास्त्राणि बहूनि सन्ति ।  
अद्यतन-काले साक्षात्-प्रतिपक्षतया वेदान्त-दर्शनं द्वयम् एव ।  
एकं शङ्कराचार्योपज्ञं निर्विशेषाद्वैतम् ।  
अन्यच् च श्रीमन्-नाथमुन्य्-उपज्ञ--श्रीमद्रामानुज-मुनि-स्थापितं सविशेषाद्वैतं (विशिष्टाद्वैतम् ) ।

वस्तुतः स-विशेषं विशिष्टं पर्यायः।  
श्रीमद्-रामानुज-शिष्य--वटुक-पूर्णेन विरचिते श्रीमद्-रामानुजाष्टोत्तर-शत-नामावलि-ग्रन्थे  
“विशिष्टाद्वैत-पार-गः" इत्य्-उल्लेखस्य विद्यमानत्वात्  
तत्-पदं प्रचारे आगतम् । +++(5)+++

### बौद्धाः
… बौद्ध-वैदिक-प्रक्रिया-भेदः॥

तथाहि

> वैदिकः पक्षः कः ? कश्चावैदिकः पक्षः ?

इति प्रथमं निर्धारणीयम् ।

… बौद्धेषु वैभाषिक-सौत्रन्तिकौ तत्त्व-द्वय-वादिनौ ।  
तौ द्वौ हीनयानपदवाच्यौ  
इति पण्डिताः न सम्मन्यन्ते ।  
विज्ञानवादिनः, शून्यवादिनः महायानिनश् च ।  
ते एव क्रमशः योगचाराः, माध्यमिकाश् चेति व्यवह्रियन्ते ।  
विज्ञानमेकमेव सत्यं तत्त्वम् इति योगाचाराः,  
तदपि नास्ति, किन्तु शून्यम् एव तत्त्वमिति माध्यमिकाः ।

एतेषु निर्विशेष-वादिनाम् एवं स-विशेषवादिनाञ् च स्वरूपं  
विशेषतो विचार्यते ।  
तत्त्वं निर्विशेषम् इति स्व-लक्षण--प्रत्यक्ष-मात्र--प्रामाण्य-वादिनः बौद्धाः ।  
**स्व-लक्षण-ज्ञानं** नाम  
यद् वस्तु-स्वरूप-मात्रं प्राथमिके प्रत्यक्षे भासते ।  
तदा धर्माः न भासन्ते ।  
अतः प्राथमिकं ज्ञानं निर्विकल्पकम् उच्यते।  
तद् एव प्रमाणम् ।

धर्म-विषयकं यज् ज्ञानम्,  
तद् **विकल्प**-पदेनोच्यते,  
धर्माणाम् अ-वस्तुत्वात् ।  
तद्-विषयक-विकल्पात्मकं ज्ञानं भ्रम एव ।

> "विकल्पो ऽवस्तु निर्भासाद्  
> विसंवाद उपप्लवः" (प्रमा.वा.)

इति ते वदन्ति ।  
एतन्-मते **विकल्पकः स-विकल्पकः** इति पर्यायौ।

… बौद्धाः हि प्रथमाक्ष-पात-जन्यं वस्तु-स्वरूप-मात्रावगाहि  
निर्विकल्पकपदवाच्यं ज्ञानमेव प्रमाणम् ।  
अनन्तर-जायमानं तु ज्ञानं  
सविकल्पकं केवल-विकल्प-रूपं कल्पित-विषयं  
न किञ्चिद् अपि प्रमाणम्  
इति वदन्तीति सर्वप्रसिद्धम् ।

अतः बौद्धसम्मतभागं परित्यज्य  
अन्यः सविशेषविषयको भागः  
शङ्कराचार्यान्तरङ्गसम्मत इति ज्ञेयम् ।

### नैयायिकानां निर्विकल्प-ज्ञानम्
इदं नैय्यायिकादिभिः नाङ्गीक्रियते ।  
प्राथमिक-ज्ञानेऽपि धर्म-धर्मिणोर् उभयोर् ग्रहणम् आवश्यकम् ।  
अतः अन्ततः पदार्थ-द्वय-विषयकम् एव ज्ञानं प्राथमिकं ज्ञानम् ।+++(4)+++

यद्य् अपि नैय्यायिकैः  
निर्विकल्पकं ज्ञानम् अङ्गीकृतम्,  
परन्तु तद् अतीन्द्रियम् ।+++(4)+++

### सविशेषता-निश्चयः
वेदान्तिनां तु ज्ञानस्य स्व-प्रकाशत्वाद्  
एतेषाम् अतीन्द्रियं निर्विकल्पकम् अप्रमाणमेव ।  
एवं च प्रथमाक्षि-सन्निपात-जन्यं ज्ञानम् अपि  
अन्ततः गुण-गुणि-विषयकम् एव,  
रूपस्याग्रहणे द्रव्यस्य ग्रहणासम्भवात् ।

यद्य् अपि तज्-ज्ञानं  
तदा तथा न विविच्येतापि - पृथग् अनुपलम्भात्  
तथापि तद् अनन्तरं व्यवहारः स्पष्टं धर्म-धर्मि-विषयक एव भवति ।  
अतः निर्विशेषं वस्तु  
जगति शश-शृङ्ग-तुल्यम् एव,  
कदाचित् प्रयुज्यमानम् अपि निर्विशेष-पदं  
विवक्षित-विशेषस्याभावात् तथा प्रयुज्यते ।+++(4)+++  
यथा जन-सम्मर्दं दूरात् पश्यन्  
कश्चित् तत्-प्रदेशाद् आगच्छन्तम् अन्यं पुरुषं पृच्छति

> को विशेषः? तत्र जनाः मिलिताः?

इति। अन्य उत्तरं वदति

> न कोऽपि विशेषः, आकस्मिकोऽयं सम्मर्दः

इति ।  
अथाऽपि तत्र तत् क्षेत्रं शून्यम् एवेति नार्थः । +++(5)+++

अत एव श्रीभाष्ये महा-सिद्धान्ते

> स-विशेष-विषयत्वात् सर्व-प्रमाणानाम् (१.१.१)

इत्य् उक्तम् ।

[[30]]

एवं सति जगत्-कारण-भूतं वस्तु न केवलं जगद्-उत्पत्ति-मात्र-कारणम्,  
किन्तु जगत्-सम्बन्धि-सर्व-विध-विषयाणाम् अपि  
ब्रह्मैव कारणम्,  
तच् च स-विशेषम् इत्य् एव आस्तिकाः ।

वस्तूनां स्वभावानुरोधेनैव  
सर्वं भवतीति बौद्धाः वदन्ति ।  
नात्र स विषयः,  
वस्तु कथं भवतीति नात्र विचार्यते,  
किन्तु वस्तु सविशेषं वा निर्विशेषं वा इत्येव विचारः क्रियते ।


### न निर्विशेषं किञ्चित्
… वस्तुतस् तु  
ब्रह्म निर्विशेषम् उत सविशेषमित्येव मूलभूता समस्या जागर्ति ।  
न किञ्चिद् अपि वस्तु  
निर्विशेषं भवितुम् अर्हति ।+++(5)+++  
अत एव श्रीभाष्ये महासिद्धान्तारम्भे

[[36]]

> "निर्विशेषवस्तु-वादिभिः  
> "निर्विशेष-वस्तुनि इदं प्रमाणम्" इति न शक्यते वक्तुम्,  
> स-विशेष-विषयत्वात् सर्व-प्रमाणानां  
> सविशेषो ऽप्य् अनुभूय  
> मानो ऽनुभवः केनचिद् युक्त्य्-आभासेन निर्विशेष इति निष्कृष्यमाणः  
> सत्तातिरेकिभिः स्वासाधारणैः स्व-भाव-विशेषैर् निष्क्रष्टव्य इति  
> निष्कर्ष-हेतु-भूतैः सत्तातिरेकिभिः स्वासाधारणैः स्वभावविशेषैः  
> सविशेष एवावतिष्ठते ।
>
> अतः कैश्चिद् विशेषैः  
> विशिष्टस्यैव वस्तुनः  
> अन्ये विशेषा निरस्यन्ते इति,  
> न क्वचिन् निर्विशेष-वस्तु-सिद्धिः"

इत्य् उक्तम् ।  
… महासिद्धान्तारम्भे श्रीभाष्ये उक्तोऽर्थः अनुल्लङ्घनीय एव ।

### प्रथमक्षणेऽपि ज्ञानं सविशेषम्
तत्त्वनिर्णये बौद्ध-वैदिक-प्रक्रियाभेदः॥

बौद्धास् तु -

> "स्व-लक्षणं ज्ञानम्" इत्य् एकं ज्ञानम् अङ्गीकृत्य  
तद् विकल्प-रहितम्,  
अत एव निर्विशेष-वस्तु-विषयकम्,  
इदम् एव प्राथम् इकं ज्ञानम् ।  
धर्माश् च द्वितीय-क्षणाद् आरभ्य  
अस्मिन् वस्तुनि कल्प्यन्ते

इत्यादिकं विस्तरेण प्रतिपाद्य  
एतेषां द्वितीय-ज्ञानानां "विकल्प"-पद-वाच्यत्वम् एव वदन्ति ।

[[37]]

एतत् सर्वम् अप्रमाणम्  
इति श्रीभाष्य-गूढार्थ-सङ्ग्रहे, तत्त्व-मुक्ता-कलाप-व्याख्यायां सर्वङ्कषायाञ् च  
बहुविस्तरेण विचारितम् ।  
अतश्च प्रथमक्षणे जायमानं ज्ञानम् अपि  
न निर्विशेष-वस्तु-विषयकम् इति ।

### ब्रह्माङ्गीकारः
… अन्ततः तत्-तद्-वस्तूनाम् अ-साधारण-शक्तयो ऽनिवार्याः,  
ताः अनुभवविषया भवन्तु वा न वा ।  
कार्य-वेलायां तु  
कार्यानुमेया भवन्त्येव ।

#### बौद्धाः
यद्य् अपि ते +++(नास्तिका)+++ वदन्ति  
प्रमाणाभावाद् ब्रह्म नाङ्गीकर्तुं शक्यते   
तस्येदम् उत्तरम्

> “नह्येष स्थाणोर् अपराधः  
> यद् एनम् अन्धो न पश्यति"

इत्येव । +++(5)+++

आस्तिकानां तु कर्तुम्, अकर्तुम्, अन्यथा कर्तुं समर्थं यत्,  
तद् एव ब्रह्मेत्य् उच्यते ।  
तादृशं वस्तु निर्विशेषं कथं भवितुम् अर्हति ?

#### सत् चैतन्यम्
किञ्च शास्त्रम् इति प्रसिद्धं वेदान्तशास्त्रं  
सविशेष-वस्तु-विषयकम् एव भवितुम् अर्हति ।  
सामान्यरूपेण विदिते विशेष-जिज्ञासया खलु  
विचारशास्त्रं प्रवर्तते ।  
अत एव ईक्षत्य्-अधिकरणे  
“ईक्षतेर् नाशब्दम्” (ब्र.सू. १.१.५ ) इति सूत्रं  
"सद्-विद्यायां छान्दोग्ये  
सच्-छब्द-पद-वाच्यं जगत्-कारणतया निर्दिष्टं वस्तु  
चेतनाचेतन-साधारणत्वेनाचेतनं प्रधानम् एव कुतो न भवती"ति साङ्ख्यानाम् आक्षेपे  
उत्तर-दानाय प्रवृत्तम् ।

प्रधानं न सच्-छब्द-वाच्यं,  
सच्-छब्द-वाच्यय् +++("तद् ऐक्षत"→)+++ ईक्षणस्य श्रवणेन  
तत्र जगत्-सृष्ट्य्-अनुकूल-सङ्कल्पस्यावश्यकत्वात्,  
प्रधाने च तादृश-सङ्कल्पस्यासम्भवात्  
तन् न सच्-छब्द-वाच्यम् ।  
ईक्षणं च चेतन-धर्मः।  
अतः सच्-छब्द-वाच्यं वस्तु  
चैतन्य-रूपं ब्रह्मैव जगत्-कारणम्  
इति सूत्रार्थः ।  
तद्-अनन्तराणि सर्वाण्य् अपि  
स-विशेष-ब्रह्म-विषयकानि  
इति ब्रह्म-सूत्रैः स्पष्टं ज्ञायते ।

विचारः सर्वोऽपि  
वस्तुनः स-विशेषत्वे सत्य् एव सङ्गच्छते।  
अतः सर्वमपि वस्तु सविशेषम् एव ।

#### मीमांसक-प्रत्याख्यानम्
##### पूर्वपक्षः
###### सिद्धं वस्तु
मीमांसकाः -

सिद्धे वस्तुनि शब्दानां बोधनासामर्थ्याद्  
ब्रह्मणश्च सिद्ध-वस्तुत्वाद्  
उपनिषदां ब्रह्म-प्रतिपादन-सामर्थ्याभावाद्  
ब्रह्म-विचार-रूपोत्तर-मीमांसा नारम्भणीया ।

लोके शब्दस्य प्रवृत्ति-निवृत्ति-रूप--क्रियान्वय-योग्ये वस्तुनि +एव बोधन-सामर्थ्यान्  
नियमेन शब्द-व्यापारो अ-प्रवृत्त-प्रवर्तनम् एव ।  
यथा घट इत्युक्ते न श्रोतुः यथार्थ-कर्त-व्यनिर्णयो भवति ।  
"घटम् आनय" इति क्रियान्वित-पद-प्रयोगे तु  
भवति स्व-कर्तव्यावबोधः ।  
तेन "गुरुः घटानयनार्थं मां नियोजयती"ति ज्ञात्वा  
शिष्यः घटानयने प्रवर्तते ।  
गुरु-वचनं च सार्थकं भवति।

[[44]]

ब्रह्म तु नयनानयनादि-क्रिया-शून्यम्,  
अतः न शब्द-वाच्यमिति वदन्ति । +++(4)+++

###### जानीहीति न
न च "ब्रह्म सर्वोत्कृष्टं जानीहि" इत्य्-एतद्-अर्थं  
"सत्यं ज्ञानमनन्तं ब्रह्म" इत्यादि-वाक्य-प्रयोग इति शङ्क्यम्,  
"जानीहि" इति ज्ञानस्य विधातुम् अशक्यत्वात्।  
अन्धं प्रति "पश्य" इति प्रयोगवत् स्यात् तत् ।+++(4)+++  
अतस् तत्-तद्-उचित-करणानां सामीचीन्ये  
ज्ञानं स्वयं भवति  
न तु तत् पुरुष-तन्त्रम्,  
अपि तु करण-तन्त्रम्।  
पङ्गुं प्रति "गच्छ धाव" इतिवत् तद्-वाक्यं निरर्थकं भवेत्।  
अत उपनिषच्-छास्त्रस्य ब्रह्म-प्रतिपादन-सामर्थ्याभावाद्  
ब्रह्म-विचार-शास्त्रं नारम्भणीयम्

इति पूर्वपक्षे

##### उत्तर-पक्षः
सिद्धेऽपि वस्तुनि  
**सिद्ध्यति** शब्दानां बोधन-सामर्थ्यम्  
इति उत्तर-मीमांसा आरम्भणीयैवेति सिद्धान्तः ।

"क्रियान्विते एव वस्तुनि शब्द-शक्तिर्" इति  
नियमापवादोऽत्र क्रियते  
ब्रह्ममीमांसायां जिज्ञासाधिकरणे।  
स्वयं पुरुषार्थभूते वस्तुनि क्रियान्वयाभावेऽपि  
आदरातिशयः प्रदर्श्यतेऽत्र ।  
यथा "तव गृहे निधिर् अस्ती"ति वाक्ये श्रुते  
तद्-गृहस्वामिन आनन्दो भवति,  
तथा बह्म-सत्ता ज्ञायते चेद्  
आस्तिकानां सन्तोषो भवत्य् एव ।+++(5)+++  
तेन प्रयोजनादिकं तु अन्यद् एतत् ।

[[15]]

### वेदोद्देशः
… तथैव शङ्कराचार्यैर् अपि निर्विशेषं वस्तु प्रतिपाद्यते चेत्  
कथं तेषां वैदिकत्वं भवेत् ?  
वेदाः सर्वेऽपि ब्रह्मणः स्तुतिरूपा इत्येव वैदिका मन्यन्ते  
"एकं सद्विप्रा बहुधा वदन्ति" (ऋ. १.१६४.४६)  
इत्येव खलु घुष्यते वेदे ।


### शास्त्र-प्रयोजनं सविशेषे
… अध्ययनादिना एव सामान्यत ब्रह्मशब्दार्थ अवगतः ।  
तस्यैव विशेषजिज्ञासया ब्रह्म-मीमांसा आरभ्यते ।

वस्तुनि सामान्यतो ज्ञाते  
विशेषतोऽवगमार्थं विचारः  
इति विचारशास्त्रस्य मर्यादा ।  
एवं सति  
निर्धर्मके निर्विशेषे वस्तुनि कथं विचारः ?  
अतो ब्रह्ममीमांसा-शास्त्रस्य विषयो  
निर्विशेषं वस्तु भवितुं नार्हति ।

### शक्त्या स-विशेषम्
ब्रह्मशब्दोऽपि  
स्वतः बृहत्त्वादि-गुण-विशिष्टम् एव वस्त्व् अभिधत्ते ।

ब्रह्मसूत्रेषु प्रत्यधिकरणं चिद्-अ-चिद्-विलक्षणत्वं  
ब्रह्मणः साधनार्थं कश्चन धर्म एव हेतुतया अभिधीयते ।  
यथा "विवक्षितगुणोपपत्तेश्च" (1.2.2)  
“धर्मोपपत्तेश्च " ( 1.3.8)  
"सर्वधर्मोपपत्तेश्च" (2.1. 36) इत्यादि।

यतः निर्धर्मके वस्तुनि जिज्ञासैव नोदेति मनुष्यस्य ।

… अत एव वैदिकानाम् अध्यात्म-विचारार्थम् एव प्रवृत्ते शास्त्रे  
"अथातो ब्रह्म-जिज्ञासा" इत्य्-अत्र  
बृहत्त्वादि-धर्म-विशिष्ट-वस्तु-बोधकं ब्रह्म-पदं प्रयुक्तं वर्तते ।  
ब्रह्म-पदं हि शक्त्या +++(बृहत्त्वादिभिः)+++ स-विशेषं वस्तु बोधयतीति  
निर्विशेष-वादिभिर् अभ्युपगन्तव्यम् ।+++(5)+++

सर्वेषां पदानां शक्त्या बोध्यमानोऽर्थ एव मुख्यार्थः ।  
जगद्-उत्पतौ शुद्ध-ब्रह्मणः साक्षाद्-उपादानत्वाङ्गीकारे  
तस्य स-विकारत्वापत्तिर् इत्य्-आदयो दोषास् तु  
द्वितीयाध्याये प्रथम-पादे अतिविस्तरेण विचारिताः,  
अत्राप्य् अग्रे विचारिता एव ।

### लक्षण-सद्भावतः
… निर्विशेषस्य तु तटस्थं तत् “सत्यं ज्ञानमनन्तम्" इति तु  
तस्य लक्षणमित्यादि स्वमतं स्थापयन्ति +++(शाङ्कराः)+++।  
वस्तुतः निर्विशेषस्य ब्रह्मणः "सत्यं ज्ञानम् अनन्तम्" इत्यादि वा  
कथं लक्षणं सम्भवति ?  
लक्षणं नाम असाधारणधर्म इति सर्वप्रसिद्धम् ।  
एवं सति तन्निर्विशेषं कथं भवेत् ?

### नैय्यायिक-विशेषः
नैय्यायिकैर् अपि  
"निर्विशेषो विशेष" इति विशेषपदार्थस्य लक्षणम् उच्यते ।  
यावतां व्यावर्तक-धर्माणाम् अन्ते अवसाने  
यो वर्तते स विशेषः।  
यः भेद इत्य्-आख्य-पदार्थः,  
विशेषाख्य-पदार्थ-मूलकः ।  
अतः लोके  
"को विशेष?" इत्यस्य स्थाने  
"को भेदः" इत्यपि व्यवहरन्ति ।  
एतादृशाः पदार्थाः अनन्ताः सन्ति ।  
कुतः प्रतिपरमाणु +एको विशेषो वर्तते?  
तथात्वादेव तेषां भेदस् सिद्ध्यति तन्मते ।

> एतादृशाणां विशेषाणां भेदः कथं सिध्यति?

इति प्रश्ने  
"स्वत एवे"त्य् उत्तरं वक्तव्यम् -  
विशेषे विशेषान्तराङ्गीकारे अनवस्था प्रसङ्गात् ।  
अत एव “स्वतो व्यावृत्ताः विशेषाः" इति विशेषाणां लक्षणम् उच्यते ।

> तर्हि विशेष-पदार्थे न कोऽपि धर्मः

इति चेद्  
विशेषान्तराभावेऽपि प्रमेयत्वादयो धर्मास्तु सन्त्य् एव ।+++(4)+++  
अत एव तादृश-प्रमेयत्वादिभिः  
विशिष्टस्यैव विशेषस्य व्यावर्तक-धर्मान्तराभाव-मात्रात्  
"निर्विशेषो विशेषः" इति वादः आगतः  
न तावता निर्विशेष-पदार्थो धर्म-शून्यः ।

### निर्विशेषत्वं विशेष-नाशो न
[[31]]

इदम् अत्रावधेयम् -  
लोके "सङ्गीत-विद्वान् कुत्र गतः ?" इति प्रश्ने  
सङ्गीतविद्वान् निद्रातीति उतरं दीयते ।  
वस्तुतः निद्राकाले सः गायति वा ?  
अतः "सङ्गीत-स्विद्वान् न निद्राती"ति प्रयोगः अपार्थ एव स्यात् ।  
सः जागरणानन्तरं पिशाचाविष्टः सन् गायतीति न कोऽपि मनुते,  
परन्तु स एव गायतीत्येव मनुते ।+++(5)+++  
सङ्गीतविद्वान् निद्रातीति व्यवहारे  
तस्य सङ्गीत-ज्ञानस्य व्यक्त्य्-अ-भावेऽपि  
शक्ति-रूपेण तज्-ज्ञानं वर्तते एव ।

नो चेत्  
सुषुप्तौ सर्वेषां सम्पूर्ण-ज्ञान-शून्यत्वात्,  
व्यवहारोपयोगि-सामान्य-ज्ञान-दृष्ट्या ऽपि  
निद्राणः पुरुषः अन्य एव भवेत् ।  
इष्टापत्तौ च  
निद्रावस्था ऽपि मरण-तुल्या स्यात् ।  
नैतत् कस्यापि सम्मतम् ।  
सुप्तोत्थितस्य

> “निद्रावस्थायां योहम् आसं  
> स एवाहम् उत्थितः "

इति प्रत्यभिज्ञा ऽपि विरुध्येत ।

ब्रह्म-सूत्रम् अपि

> ‘स एव तु कर्मानुस्मृति-शब्द-विधिभ्यः' (ब्र.सू.)

इतीमम् अर्थं स्पष्टं साधयति ।

तत्रापि अहम्-अर्थ-नाशं नव्या निर्विशेषाद्वैतिनः वदन्ति ।  
तच् च चार्वाक-मत-तुल्यम् एव भवेत्,  
न त्व् आस्तिक्य-वादः  
इति सर्वथा त्याज्यम् ।

अतः निर्विशेषं न किञ्चिद् भवितुम् अर्हति ।  
कथञ्चन निर्विशेष-पद-प्रयागस् तु  
अपेक्षित-विशेष-रहितत्वाद् धर्माणाम् अनुन्मेष-दृष्ट्या वेति बोध्यम् ।

एवं लोके "शास्त्र-पण्डितः; अध्यापको निद्राति" इत्य्-आदयः प्रयोगा अपि दृश्यन्ते ।  
तद्वद् एव निर्विशेष--स-विशेष--पदयोर् अपि अर्थ-भेदो ऽवगन्तव्यः ।

### पाञ्चरात्रे व्यूहाः
अत एव पाञ्चरात्र-प्रक्रियायां  
पर-व्यूह-विभवान्तर्याम्य्-अर्चावतार-भेदः प्रतिपादितः ।  
एतेषु **पर**-वासुदेव-रूपं सर्वोत्तीर्णं  
निर्विशेष-वादि-सम्मत-ब्रह्म-तुल्यम् ।  
अथापि तत्र गुणानाम् अनुन्मेष-मात्रम्,  
न तु गुणानामसम्भवः ।+++(5)+++  
अत्र गुणानां सर्वथा अ-सत्त्वे  
कथम् उत्तरेष्व् आविर्भावः ?  

तद् एव यदा **व्यूह**-रूपम् आप्नोति  
तदा ज्ञान-शक्ति-बलैश्वर्य-वीर्य-तेजसाम् अपि षड्-गुणानाम् आविर्भावाद्  
व्यूह-वासुदेव-नाम्ना व्यवह्रियते ।  
अनन्तरं सङ्कर्षण-प्रद्युम्नानिरुद्धेषु  
एकैकस्मिन् अपि प्रधानतः द्वयोः द्वयोः गुणयोर् उन्मेषः,  
इतर-चतुर्-गुणानाम् अनुन्मेषः ।

अनन्तरं राम-कृष्णावताराः **विभव**-पदेनोच्यन्ते ।  
सर्वत्र "क्षीरे सर्पिर् इवार्पितम्"  
इति श्रुत्य्-उक्त-रीत्या वर्तमानः अन्तर्यामीत्य् उच्यते ।  
सोऽपि भगवतः कश्चनावतारः ।

एतावता यद् उक्तं  
तन् मन्द-मतीनां दुर्ग्रहम् ।  
अतः इतोऽपि सुलभतया  
**अर्चावतार** इत्य् अन्तिमः कथ्यते +++(पाञ्चरात्र-कृद्भिः)+++।  
स एव देवालयादिषु पूजादिकं गृह्णातीति  
पाञ्चरात्रोक्त-प्रक्रिया ऽपि  
ब्रह्मणः एकस्यैव पर-व्यूहाद्य्-अवस्था-भेद-मात्रं प्रतिपादयति,  
न तु सविशेष-निर्विशेष-ब्रह्म-भेदम् ।+++(4)+++  

अस्य विस्तरस् तु तत्त्व-मुक्ताकलाप-व्याख्ययां सर्वङ्कषायां  
नायकसरे द्रष्टव्यः ।

[[32]]


#### प्रस्तुत्य्-अन्तरम्
… अत्रेदं रहस्यम् -  
पञ्च-रात्र-प्रक्रियायां  
पर-व्यूह-विभवान्तयाम्य्-अर्चावतार-भेदाः परमात्मनो वर्णिताः।  

तत्र **पर**-रूपं सर्वोत्तीर्णं वेदान्त उच्यमानात्म-तत्त्व-स्थानम्।  
सर्व-शक्ति--सर्व-गुण-परिपूर्णम् अपि  
तत्-कार्याभावाद् अन्-अभिव्यक्त-शक्ति-गुणकम् ।  
ब्रह्म-सूत्रेषु  
"सर्वोपेता च तद्-दर्शनात्", "सर्वधर्मोपपत्तेश्च" इत्यादिसूत्राणां विषयीभूतं  
परवासुदेवाख्यं तत्त्वम् ।  

**व्यूहरूपाणि** तु वासुदेव-सङ्कर्षणप्रद्युम्नानिरुद्धाख्यानि चत्वारि ।  
तत्र व्यूह-वासुदेव-रूपम् अभिव्यक्त-सर्व-शक्तिकं सर्व-गुणोपेतञ् च  
वेदान्त उच्यमान उच्छून-बीज-सदृश-ब्रह्म-स्थानम् ।  
**सङ्कर्षण-प्रद्युम्नानिरुद्ध**-रूपाणि प्रत्येकं प्रधानतोऽभिव्यक्त-गुण-द्वयकानि  
क्रमेण संहार-स्थिति-सृष्टि-निर्वाहकानि  
इतरैस् त्रि-मूर्ति-पद-वाच्यानि तत्त्वानि ।  

**अन्तर्यामि**-तत्त्वं तु " क्षीरे सर्पिर् इवार्पितम्”  
इति श्रुति-विषय-भूतं सर्वत्र वर्तमानं प्रसिद्धम्।  

**अर्चा**-तत्त्वम्ं तु  
अतीव-मन्दाधिकारिणाम् अपि सु-लभम्,  
अत्यन्ताश्रित-वत्सलत्वाद् लोकेऽवतीर्णं दिव्यं रूपं देवालयादिषु विराजमानम् ।

### तोतापुरी, श्री-रामकृष्ण-परमहंसश् च

… कस्मिंश्चिद् ग्रामे  
परमास्तिक-कुटुम्बो राम-भक्तः कश्चित् क्लेशेन कालं नयन्न् आसीत् ।  
काल-क्रमेण वृत्ति-कर्शितः सकुटुम्बस्  
तं ग्रामं परित्यज्य  
काल्कत्ता-नगरं ग्रामं प्राप ।  
तत्र क्षेत्रे कालिका-देवालये पूजकवृत्तिस्  
तत्-कुटुम्बान्तर्गतेन तरुणेन साधुना श्रीरामकृष्णेन  
गत्य्-अन्तराभावात् कर्तव्या बभूव ।

[[53]]

स तु तरुणः  
जन्मनैव त्रि-करण-शुद्धः परमसाधुः  
तां कालीं साक्षाज् जगन्मातृभावेन पूजयन्न् आसीत् ।  
सापि देवी तदीयमार्जवं ज्ञात्वा  
प्रसन्ना तं तरुणं साधुं स्वपुत्रम् इव मन्यमाना  
तस्य साधोर् मनसि या काचन जिज्ञासा उदेति चेत्,  
तत्सर्वं परिपूर्य  
तं सर्वज्ञ-कल्पं कुर्वन्ती  
काले तस्मै स्वदर्शनम् अपि दत्वा  
तं साधुं क्रमेण बहुधा पोषयामास ।

सोऽपि तरुणः  
नाना-विधान् अन्तरङ्गान् अनुभवान् प्राप्यात्यन्तं निर्वृत्तः ।

> “यस्य सर्वे समारम्भाः  
काम-सङ्कल्प-वर्जिताः ।
ज्ञानाग्नि-दग्ध-कर्माणं  
तम् आहुः पण्डितं बुधाः " ॥  
(गी. ४.२१)

इत्य्-उक्त-लक्षणं पाण्डित्यं निर्विद्य

> “बाल्येन तिष्ठासेत्" (बृह. उ. ३.५.१ ),

इति वचनस्य निदर्शनं भूत्वा कालं प्रमोदेन नयन्नासीत् ।

कदाचित् तस्य साधोर् मनसि जिज्ञासा अभूत्,  
वेदान्ते सर्वं ब्रह्ममयम् इत्य् उद्घोषयन्ति किल,  
तत् कथम् अहं जानीयामिति ।  
तथैव देवीं प्रार्थयामास ।  
तत्क्षणे एव तस्य दृष्टिः परिवर्तिता ।  
सर्वं पुरतो विद्यमानं विलक्षणं चिन्मयमदृश्यत तेन ।  
पूजागृहं पूजा-साधनानि सर्वाण्य् अपि वस्तूनि चिन्मयान्य् अदृश्यन्त ।  
यदा देवीं कालीम् अपश्यत्,  
तदा सापि चिन्मयी दृष्टा ।  
तस्य निर्धारणार्थम् आसनाद् उत्थाय  
कालीं देवीमुपसृप्य परीक्षितुं प्रारब्धवान् ।  
तदा सर्वं चिन्मयमपश्यत् ।  
पुनः कुतूहलं कृत्वा,  
देव्याः पृष्ठभागे स्थिते कुड्ये एतावता कालेन दृश्यमानापि छाया  
तदा नासीत् ।  
यतो अधुना देव्याः मूर्तिर् न शिलामयी,  
किन्तु शुद्धचैतन्यमयी अभूत् ।  
कथं तस्या छाया भवेद् इत्यपि मनसि निधाय  
निवृत्त-सर्व-संशयो बभूव ।

एवं यदा मन्दिरम् अपश्यत्  
तदा मन्दिर-द्वारम् आश्रित्य तिष्ठन्तं कञ्चन पुरुषम् अपि चिन्मयम् अपश्यत् ।  
स च चोर आसीत् ।  
चारोऽपि दिव्यो दृष्टः ।  
देव्या अनुग्रहेण सर्वम् अप्य् एतादृश-विचित्र-चिन्मयेन रूपेण तेन दृष्टम् ।  
इमं प्रसङ्गं कदाचन स्वभक्तेभ्यः श्रावयन्न् आसीत् श्रीरामकृष्णपरमहंसः ।  
तत्रेदं श्रृण्वन् पुरतः स्थितः शिष्यः मास्टर-महाशयः  
जिज्ञासया प्रपच्छ

> “सर्वं चिन्मयम् इत्य् अस्यार्थ एव न ज्ञायते किल,  
किञ्चिद् विवरणं दीयताम्'

इति । तस्यैवं परमहंस उत्तरमदात् -

> मधूच्छिष्टाख्य-द्रव्येणैकं वृक्षं निर्मीयाच् चेत् कश्चन,  
> तस्य वृक्षस्य शाखाः पत्राणि पुष्पाणि फलानि सर्वाण्यपि मधूच्छिष्टमयानि स्युः किल,  
> तद्वच् चिन्मयं नाम

इति ।  
पुनर् अप्य् अ-निवृत्त-संशयः सः शिष्यः पृष्टवान्

> मधूच्छिष्टमयं तु ज्ञायते,  
> चिन्मयम् इति तु न ज्ञायते किल

इति ।

[[54]]

श्रीरामकृष्णपरमहंसस् तु किञ्चिद् आलोच्य

> “तथा वा ! स्वच्छस्फटिक-तुल्यं स्वानुभवैक-वेद्यं तत् ।  
> सर्वं चिन्मयम् इत्य् अस्याप्य् अयम् एवार्थः ।  
> एतदुपरि मा पृच्छ"

इति निष्कृष्ट-वचनेन तं भर्त्सयामास।

एवं सा देवी श्रीरामकृष्ण-परमहंसम् अध्यात्म-ज्ञानेन वर्धयन्ती लालयन्ती पोषयन्ती च आसीत् ।  
सोऽपि सर्वेषु विषयेषु ज्ञानम् अवाप्य  
तद्-अनुगुणान् अन्तरङ्गान् अनुभवांश् चाप्य  
ज्ञातव्यम् एतावद् इति निश्चित्य,  
ताम् एव देवीं सदा चिन्तयन्न् एवास्ते स्म ।

एतद्-अनन्तरं देव्या भवतारिण्या  
एवं महती चिन्ता जाता,  
यद्

> एतस्य मुग्धस्य बालस्य चिन्ता  
साकारतत्त्वे एव समागता किल,  
निराकारं तत्त्वं लेशतोऽपि न जानाति,  
येन विना मानवस्य आत्मनः पूर्णत्वं न सम्भवति,  
तद्विषये जिज्ञासैव नोदेति तस्य बालस्य,  
किमहं कुर्याम्

इति ।

अतः श्रीरामकृष्ण-परमहंसः  
सद्यो-जात-शिशुवद् यदा महा-कालीम् एव सर्वस्वम् अमन्यत,  
तदा भारस् सर्वोऽपि तस्या एव भवेद् एव ।  
यथा कथञ्चित् स्व-भक्तं परिपूर्णं कर्तुं  
भारस् सर्वोऽपि तस्योपर्य् एव पतति ।  
अतस् सा देवी तद्-अर्थं कालं निरीक्षमाणा ऽऽसीत् ।

एतत्-समय एव  
अन्या काचिद् घटना तदानीम् अभूत् ।  
पञ्जाब-देशीयः कश्चनाद्वैत-मठस्य तोता-पुरी-नामको योगी  
तपश् चकारात्मसाक्षाकारार्थम् ।  
पूर्व-जन्म-सुकृत-वशाद् आत्म-साक्षात्कारं स प्राप ।  
स च निर्विकल्पक-समाधिम् आरूढः,  
तत्-कक्षायां सर्वं स्वेन साधितं मन्यमानः  
किञ्चिदपि कर्तव्यं नावशिष्यत इत्यमन्यत ।

> “ब्रह्म सत्यं, जगन् मिथ्या, जीवो ब्रह्मैव नापरः"

इति वचन-गहनताम् अजानानः  
स आत्मानं परिपूर्णम् अमन्यत ।  
वस्तुतः निराकार-तत्त्वावलम्बिनापि साकार-तत्त्व-स्वीकार आवश्यकः ।  
तदैव जीवः पूर्ण-ज्ञानी भवति ।  
यद्य् अपि साकारं सर्वं मिथ्यां मत्वा  
केवलं निर्गुण-निराकारात्म-तत्त्व-निष्ठः सः,  
किन्तु दयामयः सत्य-स्वरूपो भगवान् एव  
साकार-तत्त्वस्याज्ञानाद् अपरिपूर्णं तं  
परिपूर्णं कर्तुम् ऐच्छत् ।

यद्यपि तत्त्वक्षेत्रदृष्ट्या श्रीरामकृष्णपरहंस आरम्भकक्ष्यायाम् अस्ति,  
मायापतिं ब्रह्म-स्वरूपं न जानाति,  
तथापि देव्यां काल्याम् एव सन्न्यस्त-भारो निश्चिन्तो वर्तते ।  
अतस् तस्य सर्वविधं योगक्षेमं भव-तारिणी काली देवी एव निर्वहति ।  
अन्यः तोता-पुरी तु मायावैभवम् अजानन्  
मायां तुच्छां मन्यमानः  
आत्मानं च सर्वोतीर्णं मन्यमानः,  
माया-प्रपञ्चे निस्पृहः, निर्भयं निर्गुणे प्रपञ्चातीते निराकारतत्त्वे सदा लीनो वर्तते ।

अतः उभौ अपि एकैकांशेनापूर्णौ ।  
एतयोर् उभयोर् मेलनेन  
उभाव् अपि परिपूर्णौ कर्तुं  
जगन्-मूल-भूतं तत्त्वम् ऐच्छत् ।

[[55]]

अतः,

> "मूल-भूतस्यात्मनो निराकारत्वे ऽपि  
साकारत्वम् अपि तस्य सम्भवती"ति ज्ञानम् एव पूर्ण-तत्त्व-ज्ञानम्

इति प्रदर्शयितुम् एव तोतापुरी-श्रीरामकृष्णयोः मेलनं कारितं दैवेन ।  
तादृश-दैवस्य प्रेरणयैव  
कदाचन तोतापुरेर् मनसि +इयं भावना उदपद्यत–

> “त्यक्त-सर्व-सङ्गस्य मम स्थान-मानादि-बन्धः कथम्"

इति । तदैव सः सर्वम् अपि परित्यज्य  
दिगम्बरो लगुड-कमण्डलु-मात्र-धनः  
ग्रामैक-रात्रं परिभ्रमन्  
दैव-सङ्कल्पात् कल्कत्ता-नगर-परिसरम् आगात् ।  
निवृत्त-सर्वेषणम् आत्मानं मन्यमानस्य तस्य मनसि  
स्वयम् एव एकैषणोदभूत्  
“कस्मैचित् सत्पात्रय स्वीया विद्या प्रदेया" इति,  
यतः तदानीम् एव सिद्धा विद्या साधिष्ठा भवेद्  
इति अध्यात्म-क्षेत्ररहस्यम् ।+++(4)+++

अतः स्वविद्या-प्रदानाय पात्र-भूतं समीचीनं पुरुषम् अन्विष्यन्  
कुत्र तादृश इति तत्र तत्र सञ्चरन्  
दक्षिणेश्वरम् आजगाम ।  
दक्षिणेश्वरे सोपानघट्टे नौकायानाद् अवरुह्य  
सोपानद्वारा उपर्यागच्छन्  
पार्श्वे मण्डपे विश्रान्त्या उपविष्टं श्रीरामकृष्णपरमहंसम् अपश्यत् ।  
श्रीरामकृष्णस्तु मध्याह्नपूजादिकं, आहारादिकं च सर्वं समाप्य  
विश्रान्त्य्-अर्थं मण्डपे देवीं स्मरन्नुपविष्टः ।  
तोतापुरी च तं पश्यन्नेव  
दैवानुग्रहबलात् तदीयोत्तम-पात्रतां जानन्,  
स्वमनसि "एतादृशः कः ?" इति विस्मितस्सन्  
"कस् त्वम्" इति रामकृष्णमपृच्छत् ।  
स तु सहजेन विनयेनैव शान्तमनस्कस्सन्  
“अहमत्र पूजारी अस्मि" इति प्रत्यवदत् ।  
तोतापुरी तु " हन्त एतादृशः पूजारी वा" इति विस्मितः सन्  
“अहमेकां विद्यां तुभ्यम् उपदिदुक्षुर् अस्मि, किं स्वीकरोषि " इत्यपृच्छत् ।  
स तु श्रीरामकृष्णः सहजबुद्धयैव  
"मम माता स्वीकुर्याच्चेत्, स्वीकरोमि " इति प्रत्यवदत् ।  
तोतापुरी च

> "तर्हि मातरम् आपृच्छ्य वद,  
> अहमत्रैव निरीक्षमाणोऽस्मि"

इत्यवदत् ।  
श्रीरामकृष्णः आगच्छन्न् एव "अङ्गीचकार मम माता" इत्याह ।  
तच्छृण्वन्न् अतीव-सन्तुष्टः तोतापुरी

> " तर्हि आगच्छ, समीचीनं प्रदेशं परिशीलयाम"

इति तं सहैव नयन्  
उपदेशार्थं स्थानम् अन्विष्यन् कुत्रचित् स्थित्वा,
“किमत्र लघुः उटजः निमार्तुं शक्यते" इत्यपृच्छत् ।
"शक्यत" इति श्रीरामकृष्णः प्रत्याह ।  
" त्वया प्रथमं काषायः स्वीकर्तव्यो भवति किल" इति कथयत्य् एव तस्मिन्,  
रामकृष्णः त्वरयैव " तत्तु न शक्यम् मया इत्याह" ।  
तोतापुरी तु " कुत एवं, मात्राप्य् अङ्गीकृतम् इत्युक्तं किल " इति आश्चर्यादपृच्छत् ।  
तस्य प्रत्युत्तरतया

> " इयम् अन्या माता, सा मां सन्न्यासिनं द्रष्टुं न वाञ्छति ।  
> यद्यहं सन्न्यस्तो भवेयं, सा प्राणान् एव परित्यजेत् "

इति प्रत्याह ।  
तोतापुरी विस्मितः -  "किमिदम् अन्या माते"त्य् आश्चर्येण प्रपच्छ ।  
सहजतया श्रीरामकृष्णः -

> इयं मम जननी, मद्धस्ताद् उत्तरक्रियां वाञ्छति,  
> अन्या माता तु काली देवी मम

[[56]]

इति प्रत्युत्तरयामास ।  
तोतापुरी

> किमिदं मौढ्यम्, काळी देवी माता भवति वा ?

इति मनसि उपहसन्नेव दैवेन प्रेरितस्सन्

> " तर्हि द्वित्रदिनानि तद्दर्शनाद् दूरे स्थातुं शक्यते वा" ?

इत्यपृच्छत ।

> तावत्तु कर्तुं शक्यते ।  
> यतः सा एकस्मिन् कोणे स्थिता वृद्धा  
> मम माता प्रतिदिनं मम दर्शनार्थं नागच्छति ।  
> अहमपि न तत्र गच्छामि ।  
> द्वित्रदिनपरिहारेण न काऽपि हानि,

इति रामकृष्णः व्याजहार ।  
तच्छ्रुत्वा तोतापुरी,

> तर्हि सर्वं सज्जीक्रियताम्

इत्यादिश्य, रामकृष्णद्वारा सर्वं कारयामास ।  
सर्वं सज्जीकृत्य यथासम्प्रदायं विरजाहोमादिकं सर्वं कारयित्वा  
काषायं च धारयित्वा  
तम् उटजे उपवेश्य

> त्वया काल्यादिरूपं न स्मर्तव्यं,  
निराकारात्मतत्त्वमेव स्मर्तव्यम्,

इति चादिशत् ।  
तदा श्रीरामकृष्णः शतशः प्रयत्नं कृत्वापि कालीं विस्मर्तुं नाशकत् ।  
तोतापुर्याः निर्भर्त्सनेन विषण्णः सन् अरोदीत् ।  
तदानीं तोतापुरी पार्श्वभूमौ पतितम् एकं स्फटिकशकलं (a piece of glass) गृहीत्वा  
श्रीरामकृष्णस्य भ्रूमध्ये मृदु तुदन्

> "एतत्स्थानमेव दृढं स्मर, नान्यत् किञ्चन"

इति +अवोचत् ।  
तस्य दक्षिणश्रोत्रे महावाक्यान्य् उपदिश्य  
अन्ते सस्वरं प्रणवं श्रावयामास ।  
तेन उत्तम-रीत्या निष्पन्नेन +अनाहत-नाद-रूप-प्रणव-स्वर-श्रवणेनाकष्टः श्रीरामकृष्णस्यात्मा  
उपर्य् उपर्यारुह्य निर्विकल्पक-समाधिम् अध्यारोहत् ।

तत् पश्यन् तोतापुरी अतिविस्मितः

> “एतत्स्थितिप्राप्त्यर्थं मया कियत् तपः कृतम्,  
> कति वत्सराः नीताः,  
> अयं तु निमेषमात्रेण कथम् एवं समारूढः"

इति आत्मनि प्रशंसन्,

> अस्तु कियत्कालमयमुपविशति पश्यामि

इति मन्वानः उटजं बन्धयित्वा  
किञ्चित्-पर्यटनं कृत्वा पुनः प्रत्यागत्य यदा श्रीरामकृष्णम् अपश्यत्,  
सः पूर्ववदेव निश्चल उपविष्ट इति दृष्ट्वा  
बहुविस्मयाविष्टो बभूव ।  
एवं कतिपय-घण्टा निरीक्ष्यापि एनम् अचलम् एवापश्यत् ।  
पुनः पुनः अत्यन्तं विस्मितो बभूव ।  
श्रीरामकृष्णस्तु दिनत्रयपर्यन्तं यावत्  
श्वासोच्छ्वासादिकं वर्जयित्वा निश्चलोऽभवत् ।

इदं पश्यन्नेव तोतापुरी

> “ अहोऽयं शरीरमेव त्यजेद्वा" ?

इति भीतो बभूव ।  
तत्क्षणे पूर्ववदेव प्रणव-स्वरं तस्य दक्षिणे कर्णे  
अनुस्यूततया किञ्चित्कालमुपादिशत् ।

एतन्नादश्रवणेन समाधौ स्थितः श्रीरामकृष्णस्यात्मा ऽऽकृष्टस्सन् अवारुरोह ।  
किञ्चिदिव चक्षुर् उन्मोल्य यदा बहिरपश्यत्  
तदा तोतापुर्यपि निर्वृत्तः, "रक्षितोऽहम्" इति तुतोष ।

[[57]]

एवं भवतारिण्या अनुग्रहेण  
एकनिमेषे एव श्रीरामकृष्णः सम्पूर्णसिद्धिं प्राप्तोऽपि,  
निराकारे मग्नस्य तोतापुर्याः अवरोहणं तु  
न तावत् सुलभम् अभूत् ।  
यतः स तोतापुरी  
निर्विशेषवादे अत्यन्तं मग्नमनाः,  
पूर्व-वासनायाः दृढतरत्वाद् ईषद् अप्य् अवरोहितुं न शक्नोति स्म ।  
अत उभयोः (रामकृष्णतोतापुर्योः) योजनाय प्रयत्नं कृतवतो भगवतः  
अर्धप्रयत्नः सार्थको बभूव ।  
रामकृष्णः पूर्णसिद्धो बभूव,  
तोतापुरी तु अर्धसिद्ध एवास्ति ।

शिष्टार्धभागपूरणाय तोतापुर्याः साकारे विश्वासोत्पादनार्थं  
बहुकष्टम् अनुभवितव्यम् अभूत् ।  
तदर्थं तस्य समाधि-स्थितिं नाशयितुं   
दैवेन तस्मै आमशङ्का-व्याधिर् उत्पादितः ।  
तस्य शिक्षाप्राप्ति-पर्यन्तं  
दैवं न तूष्णीं तिष्ठेद्  
इत्य् अयम् अंशोऽपि  
तेन ज्ञातुं न शक्यो बभूव ।

श्रीरामकृष्णपरमहंसस्तु देव्या वश आसीत् ।  
अतः, बुद्ध्य्-अतीत-कक्ष्या ऽपि काचन वर्तते  
इत्यपि ज्ञातवानासीत् ।  
कक्ष्याद्वयं भवतीत्यपि ज्ञातवानासीत् ।  
उभयानुभवोऽपि तदा तदा प्राप्तः ।  
द्वयम् अप्य् अविशेषेणैव पश्यन्  
दैवस्य चास्माच् चिन्तनातीतत्वं स्वरूपम् अनुभवन् सुखी आसीत् ।

तेतापुर्यास् तु "निर्विशेषभावनैवोत्तमा  
निर्गुणं निराकारं तत्त्वमेव सत्यम्  
अन्यत् सर्वं मिथ्ये"ति पूर्ववासना दृढतरा आसीत् ।  
अत एव ब्रह्मणः सर्वातीतत्वं मनुष्य-बुद्ध्य्-अतीतत्वमपि न ज्ञातुं शक्यमभूत्तेन ।

वस्तुतस्तु

> ब्रह्मस्वरूपं यतः कल्पनातीतम्  
अत एव परस्परं विरूद्ध-धर्मा अपि  
ब्रह्मणि न विरुद्ध्यन्ते

इत्य् आलोचयितुम् अशक्यम् अभूत् तेन ।

सर्वं भारं ब्रह्मणि निक्षिप्य  
यद् यत् प्राप्यते  
तत् सर्वं तदीयम् एवेति निश्चय एवादर्शः,  
न त्व् अन्यतर-पक्ष-मात्रे निष्ठा न्याय्या -  
ब्रह्मणः सर्वात्मकत्वाच् चिन्तनातीतत्वाच्च ।  
मनुष्यस्य बुद्धिर् एव  
सर्वत्र परस्परं विरोधं पश्यति ।  
**बुद्धेर्** लक्षणं विरोध-प्रदर्शनमेव ।+++(5)+++  
बुद्धेः सर्वातीतत्त्वं नाम कुत्रापि विरोधाप्रदर्शनम् एव,  
तदा तस्य **ज्ञानम्** इति नाम ।  
तत्बुद्धे-र्कक्ष्यायां सर्वत्र समम् एकं **चैतन्यं** ज्ञायेत ।  
अत एव माण्डूक्योपनिषदि

> "नान्तःप्रज्ञं न बहिःप्रज्ञं न प्रज्ञं  
नाप्रज्ञम् अदृष्टम् अव्यवहार्यम् अग्राह्यम् अलक्षणम् अचिन्त्यम् अव्यपदेश्यम् ऐकात्म्य-प्रत्यय-सारं  
प्रपञ्चोपशमं शान्तं  
शिवमद्वैतं चतुर्थं मन्यन्ते  
स आत्मा स विज्ञेयः"

इत्यादिषु  
ज्ञानस्य पराकाष्ठा ऐकात्म्य-प्रत्यय-सारम् इत्य् अनेनोच्यते ।  
किन्तु तावदुपरिकक्षा-पर्यन्तं गमनाय,  
सर्वम् एकमिति ऐकात्म्यभावना आवश्यकी,  
न तु सर्व-मिथ्यात्व-भावना,  
तत्र भगवद्-बुद्धेः सत्त्वात् ।

[[58]]

तोतापुर्यास् तु तादृश ऐकात्म्य-भावनां विना जगन्-मिथ्यात्व-भावनावशात्  
स्वस्मिन्न् एव सर्वोत्तमत्व-भावनायाः सत्त्वात्  
तादृशीम् उत्तम-कक्ष्यां तम् आरोहयितुं प्रयतमानं दैवम्  
अस्य रोगमुत्पादितवान् ।  
तादृशदैवदत्तव्याधिना पीडितः तोतापुरी बह्वक्लिष्यत् ।  
पूर्ववत् समाधिसुखम् अपि तेन अनुभवितुमशक्यमभवत् ।

रामकृष्णपरमहंसोऽपि तन्-मन्दिराधीश-द्वारा तद्रोगचिकित्सार्थं बहुधा प्रायतत ।  
आयुर्वेद - आलोपती - यूनानीचिकित्सेत्यादिभिः बहुधा चिकित्सितोऽपि  
गुणं तु लेशतोऽपि नाध्यगच्छत् ।  
यतः तस्य बुद्धेः शिक्षार्थं स व्याधिः तस्मै दैवेन दत्तः,  
न तु तदीय-कर्म-मूलः ।  
अतः नास्य प्रतीकारः  
येन केनाऽपि वैद्येन मनुष्येण वा कर्तुं शक्येत ।

एतद् अजानन् स तोतापुरी  
बहुवारं पूर्वमेतादृशप्रकरणे सः यत्करोति स्म,  
तदेव बहुधाधुनापि कर्तुं प्रायतत ।  
अथापि फलं न लब्धम् ।  
पूर्वमेतादृशप्रकरणे सः निर्विकल्पकसमाधिमारूढः  
तत्रैव बहुकालं तिष्ठन्,  
व्याधेः स्थानालाभाद् आत्मनि लीनत्वात्  
कतिपय-दिनानि शवसमाधौ स्थित्वा बहिरागच्छेत् ।  
इदानीं तद् अपि तेन कृतं सर्वं व्यर्थम् अभूत् ।  
उन्दुके+++(=??)+++ अधोभागे अतिसार-व्याधिना पीड्यमानस्यास्य मनः  
अधोमुखमेव अभवत् ।  
समाधिप्रवेश एव तस्य दुःशकोऽभूत् ।  
एवम् अनेन वैद्यैश् च बहुधा प्रयतितेऽपि  
सर्वं व्यर्थमभूत् ।  
एकादश-मासान् कथम् अपि क्षिप्तवान् ।  
अन्ते एकस्मिन् दिने तस्यात्मन्य् एव जुगुप्सा बभूव ।  
मिथ्याभूतम् इदं शरीरम्, मिथ्याभूतो व्याधिः  
सर्वे मिलित्वा एतादृशं योगिनं मां प्रतारयन्ति ।  
अद्य एतेभ्यः शिक्षां प्रदास्यामि इति निश्चितवान् ।

यतो हि मानवा उपर्य् उपरि गमन-दृष्ट्या  
जगति स्वीयं स्थानं कर्तुं वाञ्छन्ति,  
तपोबलाद् यावत् शक्यते उपर्युपरि गच्छन्ति च ।  
कदाचन, अहं सर्वातीतोऽस्मि इत्यपि भावना आगच्छेत् ।  
तदा दैवमपि मौनमेव सहते ।  
तेषामहङ्कार-नाशं न कुर्यादेव ।  
अतः समय अहङ्कारः उद्गच्छेद् एव ।  
अयम् अंशः श्रीतोतापुर्याः कथया ज्ञातुं शक्यते।

कदाचन तोतापुरी स्वस्योटजस्य पुरतः  
अग्निज्वालां (धुनीम् ) प्रतिष्ठाप्य  
तत्समीपे स्वयम् उपविश्य  
श्रीरामकृष्णेन सह किञ्चिद् वार्तालापं कुर्वन् आसीत् ।  
तत्समये कश्चन कर्मकरः  
बीडिनामकं तमालपत्रगर्भितं द्रव्यमग्निना संयोज्य  
तज्जन्यधूम्रपानाय यदा ज्वलत्-काष्ठं हस्तेन गृहीतवान्,  
तद्दृष्ट्वा अतीव कुपितः तोतापुरी कोपेन तं ताडयितुं स्वीयं लगुडमुत्थापितवान् ।  
समीपस्थः श्रीरामकृष्णः तद्दृष्ट्वा " अहो परब्रह्मणः क्रोधोऽप्यस्ति "  
इति उच्चैः कृत्वा हसितुं प्रारब्धवान् ।

[[59]]

तच्छ्रुत्वा तोतापुरी तत्त्वं गृह्णन्,  
इतः परं केनापि कारणेन कोपं न करिष्यामीति शपथं कृतवान् ।

अत्र विद्यमानं रहस्यं सर्वैरवधेयम् -  
कोपः कथम् आगच्छति मनुष्यस्य ।  
ब्रह्मानुभवस् तु सर्वभूतानाम् ऐकात्म्यरूपः ।  
तद्-अवस्थायाम् “अयं" "परः" इति विभागस्यैवाभावात्  
क्रोधः कस्योपरि आगच्छेत्,  
जगतः सर्वस्यापि स्वस्मिन्न् एव सत्त्वात्  
परस्यैवाभावे कस्योपरि क्रोधः स्यात् ।  
एतत्तत्त्वं तेन रामकृष्णपरमहंसेन बहुदूरपर्यन्तं ज्ञातम् ।  
तोतापुर्यापि कथञ्चित् किञ्चिज् ज्ञातं स्यात् ।  
अथापि " ब्रह्म सत्यं जगन्मिथ्या" इत्यादि भेदानुभवस्यैव पराकाष्ठायाम् आसीद्  
अतः कोपादिकम् अगच्छेदेव ।  
स्वस्माद् अन्यन् न पश्यतः शुद्धब्रह्मणस् तु  
कोपप्रसक्तेर् एवाभावे कस्योपरि क्रोधः ।  
एतज्जानन्न् एव श्रीरामकृष्णपरमहंसः  
तस्य परिहासं कृतवान् ।  
सोऽपि सूक्ष्ममतिः तत्क्षण एव  
कोपत्यागप्रतिज्ञां कृतवान् ।  
सम्पूर्णतया भेदवासनाया अनष्टत्वात्  
कोपस्यापि सम्पूर्णतया अजितत्वात्  
तदीय प्रयत्नः फलेग्रहिर्नाभूत् ।

कदाचन स्वदेहमन-इन्द्रियादि-सम्बन्ध-प्रयुक्तान्  
सर्वान् कोप-तापादि-दोषान् रोगांश्च ज्ञात्वा  
सर्वं दीर्घम् आलोच्य  
तेषु देहादिष्व् अभिमानो लेशतोऽपि स्याच् चेद्  
इदम् अनिवार्यम् एव ।  
तादृशाभिमानविषयस्यास्य शरीरस्य त्यागे  
सर्वमपि दुःखं निराधारं स्वयमेव गच्छेत् ।  
अत

> " इदं शरीरम् अद्यैव त्यक्ष्यामि  
गङ्गायाः अतीव गर्तस्थले नदीमध्ये"

इति शरीरं विसर्जयितुं निश्चितमतिः सन्  
निश्शब्दे अर्धरात्रिसमये इतरैरज्ञातः गङ्गातीरमाजगाम ।  
गङ्गानदीमध्ये नौकाः यत्र गच्छन्ति तत्र बहुगर्तः आसीत् ।

> " तस्मिन् गर्ते पतित्वा शरीरमद्य त्यजामि ।  
> अनन्तरम् एतत् कथं मां बाधते, पश्यामि "

इति निश्चित्य गङ्गायामेवातरत् ।  
उपर्युपरि मध्यभागं यदागच्छत्, गर्तस्तु न लब्धः ।  
गर्तमन्विष्यन्नेव परतीरमेव प्राप ।  
आश्चर्यमग्नो भूत्वा  
परावृत्य स्थित्वा यदा पश्यति, तदा दक्षिणेश्वरमपश्यत् ।  
देवालयादिकं छायावददृश्यत ।

> किम् एतादृशगहनो जातोऽयं विषयः ।  
कथं गर्तान् मयागतम् ।  
अकस्मान् मध्ये दारुखण्डः पतितः स्याद्वा ।

पुनरधुना मार्गान्तरेण गच्छन्,  
तत्र मग्नो भवेयमिति भावयन्  
मार्गान्तरेणागन्तुं प्रायतत ।  
परन्तु पूर्ववदेव सोपानम् अवाप ।  
तत्र गत्वा पुनः चिन्ताक्रान्तः

> “किमिदमाश्चर्यम् ? यत्र नौकाः गच्छन्ति तत्र जङ्घापरिमाणम् एव जलं कथं भवेत् ?  
> द्विवारमपि एवमभूत् किल

इति चिन्तामग्नस्य आकाशं पश्यतः  
तदीयां स्थितिं दृष्ट्वा सत्यरुपी भगवान्  
"एतदुपरि अयं न परीक्षणीयः" इति  
स्वमायास्वरूपं तस्मै प्रकटयामासेति ऊह्यते ।

[[60]]

एतेन तस्य सर्वोऽपि भारः क्षिप्तो बभूव । व्याधिरपि क्षापितः ।  
एतादृश-ज्ञानाभावाद् एतादृशी दुःस्थितिर्जातेति चिन्तया  
सोपानम् अधिरुह्य  
स्वीयम् उटजम् आगत्य,  
एतावता कालेन यत्कृतं तत्सर्वं परमाद्भुतमयम् अपश्यत् ।  
तादृशाद्भुतानन्देन तस्य निद्रापि नागच्छत् ।  
उटजद्वारे उपविष्टः एतत् सर्वं पुनः पुनः चिन्तयन्नासीत् ।  
तदैव उषःकालोऽपि समागतः ।

तोतापुर्याः योगक्षेमं प्रष्टुं श्रीरामकृष्णपरमहंसः तस्योटजमागच्छत् ।  
अपूर्वतया उटजद्वारे उपविष्टं तं दूरादेव पश्यन् समीपमुपासर्पत् ।  
"किमिदम् अपूर्वतया एवमुपविष्टः " इति तं तोतापुरीम् अपृच्छत् ।  
सोपि "आगच्छ, आगच्छ, अस्ति महान् विशेष" इति स्वीयमनुभवं सर्वं वर्णयन्

> भवतो वाद इदानीमङ्गीकृतः ।  
एतदर्थमेव भवन्मात्रा महाकाल्या  
> अत्र एकादशमासान् यावत् स्थापितोऽहम् ।  
> माया मिथ्येति भावनाऽऽसीत् ।  
> तदानीं मायास्वरूपमपि सर्वमवगतम् ।  
> इतः परमत्र स्थातुं कारणं नास्ति ।  
> यथापूर्वं निर्भरः गच्छामि,  
> अनुमतिर्दीयताम्,

इत्यवदत् । रामकृष्णपरमहंसस्तु

> 'अहं कः ? भवतोऽनुमतिदानाय, अधुना तु मातरं भवानङ्गीकरोति ।  
> अतः तदीयानुमतिं प्राप्य  
> तदीयप्रसादमपि स्वीकृत्य निर्गम्यताम्,

इत्यवदत् । सोऽपि तोतापुरी तदङ्गीकृत्य मन्दिर-कपाटोद्घाटनाय समयं निरीक्षमाणः  
कपाटोद्घाटनानन्तरं रामकृष्णेन साकं देवीं नमन्  
मनसि अनुमतिं प्रार्थितवान् ।  
अनुमतिश्च लब्धा उभाभ्यामपि ।  
अनन्तरं देवीप्रसादं स्वीकृत्य  
दक्षिणेश्वरात् सः प्रतस्थे ।  
तदनन्तरं स किमासीदिति न ज्ञायते ।

इयं घटना सर्वापि एकत्रैव न दृश्यते ।  
तदीयचरिते तत्र तत्र लब्धान् विषयान् सङ्गृह्य,  
तद्-अनुगुण-विज्ञानानि योजयित्वा  
इदं सङ्ग्रहेण लिखितम् ।

एतद्-अध्ययनेन ब्रह्म सविशेषं निर्विशेषं वा ? सगुणं निर्गुणं वा ? साकारं निराकारं वा ? इत्यादिचर्चानां सर्वासामपि उत्तरं लब्धुं शक्यम् ।

सङ्ग्रहतः कथ्यते चेत्

> 'सत्त्वानीव विरुद्ध-जाति-जनुषा सिद्धानि सिद्धाश्रमे  
> वैरं यत्र मिथस् त्यजन्ति विधयः सर्वैः निषेधैः सह ।  
> तद् रङ्गेशयम् अङ्ग-सङ्गि-कमला-लक्ष्येश्वर-प्रक्रियं  
> शान्तावद्यम् अनन्त-मङ्गल-गुणं बह्म **प्रपद्येमहि** ।  
> ( शतदूषणी)

इति श्लोके सञ्जग्राह  
तत्त्व-रहस्यं श्रीमद्वेङ्कटनाथाचार्यः ।  
एतद्-उपरि सर्वत्र पूर्ववासनैव कारणम् इति विषये

> "ये यथा मां प्रपद्यन्ते  
> तान् तथैव भजाम्यहम् " (गी. १४.११ )

इति त्रिकालसत्यं गीतावचनं स्मर्तव्यम् ॥

[[61]]

### शाङ्कराः
#### शङ्करोद्देशः
… अतो वस्तुतो महा-पण्डितस्य महामेधाविनः श्रीशङ्कराचार्यस्य  
एतादृश-निर्विशेषवादाः सर्वेऽपि  
बौद्धानां सन्तृप्त्यर्थमिति स्पष्टं ज्ञायते ।

वस्तुतो बौद्धा एव

- प्रथमाक्षि-सन्निपात-जन्यं निर्विकल्पक-पद-वाच्यम्,  
  अत एव स्व-रूप-मात्रावगाहि ज्ञानं प्रमाणम्,
- अनन्तरं जायमानं तु  
  विकल्प-पद-वाच्यं काल्पित-नाना-धर्मकम् अप्रमाणं,
- धर्माणां कल्पितत्वेनैव मिथ्यात्वञ्

च वदन्ति ।

… अतो वैदिक-सार्वभौमस्य वैदिक-धर्म-रक्षणार्थम् एवावतीर्णस्यास्य श्रीशङ्कराचार्यस्यान्तरङ्गाशयस्तु  
न निर्विशेष-तत्त्व-प्रतिपादने आसीत् ।  
केवलं बौद्धानां सन्तृप्यर्थम् एव  
तथा प्रतिपादनीयम् अभूत् ।  

किन्तु अनन्तर-कालिकैस् तदनुयायिभिस् तु  
तद्-आशयं न ज्ञात्वा  
तत्तथैवानुकृतम्। +++(4)+++  
प्रत्युत बौद्धैर् अङ्गी-कृत-शब्दापरोक्ष-वादादिकं प्रतिपादयतो  
विवरण-कारस्य मतम् एव अद्यतनाद्वैतिभिः स्वीक्रियते  
इति सर्वप्रसिद्धम्,  
न तु वैदिकस्य भामती-कारस्य ।+++(4)+++

#### सविशेषताऽङ्गीकारः क्वचित्
… अत्र "सर्वोपेता च तद्-दर्शनात्" ( ब्र.सू. २.१.३० ) सूत्रम्,  
तच् छाङ्कर-भाष्यं चानुसन्धेयम् ।  
तथा हि -

> "एकस्यापि ब्रह्मणो विचित्र-शक्ति-योगाद् उपपद्यते विचित्रे विकारप्रपञ्चे"

इत्युक्तम् ।

… द्वितीयाध्याय-प्रथम-पादान्ते  
"सर्वोपेता च तद्दर्शनात्" इति सूत्रं  
"सा परा देवता सर्वशक्त्य्-उपेता च" इति शाङ्करभाष्यम् ।

> “तत्-पुनः कथम् अवगम्यते विचित्र-शक्ति-युक्तं परं ब्रह्मेति ?  
> तद् उच्यते –  
> सर्वोपेता च तद्-दर्शनात् ।  
> सर्व-शक्ति-युक्ता च परा देवतेत्य् अभ्युपगन्तव्यम्" ।

… अत्र च सद्-विद्यायां "सेयं देवता" इति देवता-पद-प्रयोगाद्  
उदाहृत-सूत्रे "सर्वापेता च" इति स्त्री-लिङ्गनिर्देशः ।  
सद्-विद्या च तेषाम् अ-द्वैतिनां निर्गुण-विद्या,  
ततः तत्-प्रतिपाद्यं ब्रह्मापि निर्विशेषम् ।  

[[13]]

… अत एवात्र प्रकरणे अन्तिमं सूत्रं "सर्वधर्मोपपत्तेश् च" इति -  
… तत्-समनन्तराधिकरणान्ते "सर्वधर्मोपपत्तेश्च" इति सूत्रभाष्ये

> यस्माद् अस्मिन् ब्रह्मणि कारणे परिगृह्यमाणे  
प्रदर्शितेन प्रकारेण  
सर्वे कारण-धर्माः उपपद्यन्ते  
सर्वज्ञं सर्व-शक्ति-महामायञ् च ब्रह्म

इति शङ्कराचार्यैरेव उच्यते ।  
निर्विशेषे ब्रह्मणि एतत् सर्वं कथं सम्भवति?

… अथापि "सर्व-शक्त्य्-उपेता परा देवता" इति शाङ्कर-भाष्यम् ।+++(5)+++  
अत्र +औचित्यादिकं तटस्थैर् एव सत्यम् अन्वेषणीयम् ।

… तेन च निर्विशेषं वस्तु शशश्रृङ्गायितम् इत्य् अत्र  
न लेशतोऽपि संशयः ।

निर्विशेष-वस्तु-वादस् तु  
स्व-लक्षण--प्रत्यक्ष-मात्र-प्रमाण-वादिनां बौद्धानाम् एव,  
न तु वैदिकानाम् ।


## ज्ञान-भक्ति-मार्गयोः स्व-रूप-विचारः 
### बुद्धिः, उपलब्धिः, ज्ञानम्
… मूल-सूत्रकारैः भाष्यकारैश्च  
तत्त्व-ज्ञानोपयोग्य्-अंश-प्रबोधन-दृष्ट्यैव सूत्राणि भाष्याणि च रचितानि ।  
शब्द-जन्य-ज्ञान-मात्रेण निःश्रेयसं न भवतीति  
अपरोक्ष-तत्त्व-ज्ञानाय योग-मार्गश् च प्रदर्शितः ।

तथापि बुद्धि-जीविन इति ख्यातिं लब्धवद्भिः पण्डितैः  
बुद्धि-ज्ञानयोः तारतम्यम् अजानद्भिः  
बुद्धिवर्धनम् एव पुरुषार्थं मन्यमानैः  
एतानि सभाष्याणि चत्वारि शास्त्राणि  
केवलं शब्द-जाल-मात्रेण परस्-पर-खण्डनादिना  
अद्य बहु वर्धितानि । +++(4)+++

यद्य् अपि तर्कस्य बाह्यविषयेष्व् एव प्रवृत्तेः  
'बुद्धिः ज्ञानम् उपलब्धिः' इत्य्-अनर्थान्तरम् इति तार्किकैर् उच्यते,  
परन् तु त्रयाणाम् अपि सूक्ष्म-भेदं तत्त्व-ज्ञाः वर्णयन्ति ।

**बुद्धिर्** इति स्थूला बाह्य-विषयिणी प्रकृतेर् विकार-रूपा ।   
**उपलब्धिर्** इति तु आन्तरं तत्-प्रतिफलन-रूपम् ।+++(4)+++  
**ज्ञानम्** इति तु द्वयोर् अपि फल-भूतं  
केवलं तत्त्व-विषयकम् ।

कोशकारोऽपि "मोक्षे धीर् ज्ञानम्" इति वदति ।

एतत्-तत्त्वम् अ-ज्ञात्वैव  
बुद्धि-चातुर्य-प्रदर्शनार्थं नवीन-पण्डितैः  
नवीन-व्याख्यान-निर्माणेन क्रियमाणा हानिः  
वक्तुम् एव न शक्यते ।  
अध्यात्मक्षेत्रं शून्यमिव क्रियमाणं वर्तते उत्तरोत्तरम् ।+++(5)+++

### योगः
… अतो मनः सम्यक् संरक्षणीयम् ।  
"कथं संरक्षणीयम्?" इति जिज्ञासायां  
गीता-षष्ठाध्याय-स्थः श्री-कृष्णार्जुन-संवादश् चिन्तनीयः  
इत्य् एवोत्तरं भवति ।

[[44]]  
तत्र योग--स्व-रूप-निरूपणान्ते

> "आत्मौपम्येन सर्वत्र  
समं पश्यति योऽर्जुन ।  
सुखं वा यदि वा दुःखं  
स योगी परमो मतः " ॥ +++(5)+++

इति योगस्य परम-काष्ठां बोधयन् भगवान् श्रीकृष्णः  
मन-इन्द्रियादि-निरोध-मूलक--सर्व-सम-दर्शित्व-रूपं योगम् उपदिष्टवान् ।  
तच् छ्रुत्वा मनो-निग्रहश् चातीव-कठिनः,  
भगवदनुग्रहं विना न सम्भवति ।  
भगवद्-अनुग्रहश् च स्व-दोष-ज्ञानपूर्वकं भगवच्-छरणागत्या भवति ।

किन्तु सर्वोऽपि जनः  
आत्मानं निर्दुष्टम् एव मनुते ।  
चेतनेन स्वस्मिन् दोष-बुद्धाव् अज्ञातायां  
दैवेनापि स्वतस् तस्य दोषस्य निराकरणं कर्तुं न शक्यते ।+++(5)+++  
तथा च

> कथं चेतनस्य तत्त्वबोधो भवेद्

इति सर्व-जन-हितार्थं  
महत्-समस्यामय-रहस्यम् उद्घाटयितुं विवेकी +अर्जुनः पृच्छति

> " चञ्चलं हि मनः कृष्ण"

इति ।  
श्रीकृष्ण इदं रहस्यं जानन्  
अतीवानायासेनोत्तरं वक्तुं न प्रयतते -  
किन्तु तद्-उक्तापेक्षयापि मनसः स्वरूपं त्व् अतीव गहनम्,  
अतः तदीयसंशयः +नाल्प इति

[[85]]

> असंशयं महाबाहो  
मनो दुर्निग्रहं चलम् ।
अभ्यासेन तु कौन्तेय  
वैराग्येण च गृह्यते ॥  
असंयतात्मना योगो  
दुष्प्राप इति मे मतिः ।  
वश्यात्मना तु यतता  
शक्योऽवाप्तुम् उपायतः ॥

इति श्लोक-द्वयेन  
स-कारणं मनसः दुर्जयत्व--स्व-रूपं निरूपयन्  
मनो-जयस्यातिदुष्करत्वं पोषयितुं  
"शक्योऽवाप्तुम् उपायतः" इति वदति ।

लोके ऽपि जनाः  
मत्त-गजादिकम्
उपायेन इक्षु-दण्डादि-प्रदर्शनादिना वशे कुर्वन्ति  
एवम् उपायेन मनोऽपि वशीकर्तुं शक्यत एव ।  
अत एव

> "उपायेन तु यच्छक्यं  
> न तच्छक्यं पराक्रमैः "

इति +उपायस्य महत्त्वम् उच्यते ।

मनसो जयः दुष्करः,  
किञ्चिद् अनवधानेऽपि  
जयः प्राप्तुं न शक्यते ।

कदाचित् पूर्व-वासना-वशाज्  
जागरूकोऽपि नरः च्यवते ।  
तावता +एतावता कृतं साधनं सर्वं व्यर्थम् अभूद्  
इति न मन्तव्यम् ।  
न वा "अहं तद् योगस्यानर्ह" इति निराशया स्वलक्ष्यान् निवर्तितव्यम् ।  
किन्तु

> 'तानि सर्वाणि संयम्य  
युक्तम् आसीत मत्-परः ।  
वशे हि यस्येन्द्रियाणि  
तस्य प्रज्ञा प्रतिष्ठिता " ॥ (गी. २।६१ )

इति

> "सर्वदोषस्य परिजिहीर्षया  
> विषयानुराग-युक्ततया दुर्जयम्"

इति इन्द्रियाणि संयम्य  
चेतसः शुभाश्रय-भूते "मयि" मनः +अवस्थाप्य  
समाहित आसीत ।  
मनसि मद्-विषये सति  
निर्दग्धाशेष-कल्मषतया  
निर्मलीकृतं विषयानुराग-रहितं मन-इन्द्रियाणि स्ववशे करोति  
ततो वश्येन्द्रियं च मन  
आत्म-दर्शनाय प्रभवति ।

उक्तञ्च-

> 'यथाग्निर् उद्धत-शिखः  
कक्षं दहति सानिलः ।  
तथा चित्तस्थितो विष्णुर्  
योगिनां सर्वकिल्विषम् ' ॥  
(वि. ६ ७ ७४ )

इति

गीता-तद्-भाष्यानुसारं परमात्मनि विश्वासं कृत्वा  
तत्साहाय्येन सर्वं साधयितुं शक्नोति पुरुषः ।

#### न च्युतिः
> 'नेहाभिक्रमनाशोऽस्ति  
प्रत्यवायो न विद्यते ।
स्वल्पम् अप्य् अस्य धर्मस्य  
त्रायते महतो भयात् " ॥ (गी. २।४० )

[[86]]


> 'अपि चेत् सुदुराचारो  
> भजते माम् अनन्यभाक् ।  
> साधुरेव स मन्तव्यः  
> सम्यक्-व्यवसितो हि सः ॥  
> क्षिप्रं भवति धर्मात्मा  
> शश्वच्छान्तिं निगच्छति ।
> कौन्तेय प्रतिजानीहि  
> न मे भक्तः प्रणश्यति " ॥+++(5)+++  
> (गी. ९।३०-३१)

इति भगवद्-ववचनैर् अनन्यभक्तेर् महिमानं ज्ञात्वा  
भगवन्तं सदा स्मृत्वा  
स्वात्मोन्नतये प्रयासः कर्तव्य  
इति स्पष्टं ज्ञायते ।

प्रबल-कर्म-वशाद्  
यदि आरब्ध-योगः पुरुषः  
योगात् प्रच्युतो भवति चेद् अपि  
यज्-जातीय-भोगाभिकाङ्क्षया योगात् प्रच्युतः  
तादृशान् अतिशय-पुण्यवद्भिः प्राप्यान् कल्याणमयान् दुर्-लभान् भोगान् अपि  
योगमाहात्म्याद् एव पुण्य-लोकेषु **भुक्त्वा**

भोग-वासना-नाशानन्तरं योगोपक्रमे सति  
भ्रष्टश् चेद्  
योग-माहात्म्याद् एव पुनः योगोपक्रम-योग्यानां महतां कुले जायते ।

परिपक्व-योगः भ्रष्टश् चेत्  
स्वयं योगं कुर्वतां योगोपदेशकानां च कुले उत्पद्य  
सुप्त-प्रबुद्ध-पुरुषवद् भगवद्-अनुग्रहेण  
पूर्व-योगाभ्यास-वासनाया उज्जागरणेन  
अध्यात्म-योग-विषयक-साध्य-साधन-सामग्रीं सर्वाम् उपलभते ।

#### ज्ञानाधिकारः
एतादृशाधिकारी एव शब्द-प्रपञ्चातीतः  
साक्षात् तत्त्वम् एव लभत  
इति

> जिज्ञासुर् अपि योगस्य  
शब्द-ब्रह्मातिवर्तते

इति प्रशस्यते भगवता ।+++(5)+++

तत्रापि पूर्वं जीव-स्वरूपं साक्षात् कृत्य  
ततः पर-भक्तिम् उपलभ्य  
क्रमशः +अन्ते फल-भूत-परमात्म--स्व-रूपम् अवाप्नोत्य् एवेति —

> पार्थनैवेह नामुत्र  
विनाशस् तस्य विद्यते ।
नहि कल्याण-कृत् कश्चिद्  
दुर्गतिं तात गच्छति ॥

इत्य्-आरभ्य

> प्रयत्नाद् यतमानस्तु  
योगी संशुद्धकिल्बिषः ।
अनेकजन्मसंसिद्धः  
ततो याति परां गतिम् " ॥ ( गी. ६।४० - ४५ )

इत्य्-अन्तैः

> “समः सर्वेषु भूतेषु  
> मद्-भक्तिं लभते पराम् "  
> (गी. १८५४ )

इत्य्-आदिभिश् च भगवद्-वचनैर् ज्ञायते ।  
तादृशोत्तमाधिकारिणः  
शब्द-प्रपञ्चाद् उत्थिताः  
भगवद्-अनुग्रहेण साक्षात् तत्त्वम् एव लब्धुं शक्नुवन्ति ।  
अर्थे साक्षाद् लब्धे  
शब्देन किं प्रयोजनम् ?

जीवस्य हित-साधनयोर् ज्ञान-भक्त्योर् मध्ये  
भक्ति-रूपं साधनम् एव सहजं सुकरं च,  
न ज्ञानम् ।  
प्रकृति-पञ्जरे बद्धस्य जीवस्य  
अ-व्यक्त-मार्गावलम्बिनाम् अपि मुक्तिः सम्भवतीति  
"ते प्राप्नुवन्ति मामेव" इति  
परमात्मना स्वस्यानुग्रह एव तद्-उपर्य् अपि प्रदर्शिता ।

#### अनुग्रहः
… इन्द्रिय-निग्रहादि-द्वारा शोधन-पूर्वकं  
क्रमेणान्ते जगन्-मूल-भूतात्म-स्वरूपावाप्तिर्  
भगवदनुग्रहेणैव सम्भवति  
न तु केवलं स्वप्रययत्नेन ।  
भक्तिम् अन्तरा  
स्व-प्रज्ञया स्वयम् एव साधनं कुर्याच् चेत्  
तस्य भारः स्वोपर्येव समापतेत् ।

[[87]]

देह-मनो-बुद्धीन्द्रियादिषु  
मध्ये वर्तमानेन जीवेन  
स्वयम् एव स्वस्याहङ्कारः +नाशयितुं न शक्येत  
किन्तु उत्तरोत्तरं वर्धेत ।  
अत एव अव्यक्तोपासना दुस्-साधेति

> ‘क्लेशोऽधिकतरस् तेषाम्  
अव्यक्तासक्तचेतसाम् ।  
अव्यक्ता हि गतिर् दुःखं  
देहवद्भिर् अवाप्यते" ॥

इति स्पष्टम् अव्यक्तोपासकानाम्  
अव्यक्तोपासनायां सयुक्तिकं क्लेशः महान् प्रदर्शितः भगवता ।

तद्-विपरीततया

> "ये तु सर्वाणि कर्माणि  
> मयि सन्न्यस्य मत्परा ।  
> अनन्येनैव योगेन  
> मां ध्यायन्त उपासते ।  
तेषामहं समुद्धर्ता  
मृत्यु-संसार-सागरात् ।  
भवामि न चिरात् पार्थ  
मय्य् आवेशितचेतसाम् " ॥

इति व्यक्तोपासकानां भक्तौ सुकरत्वं सहजत्वं शीघ्रफलप्रप्तिः इत्यादयः बहवः गुणाश्च उक्ताः ।

अव्यक्तोपासनाऽपेक्षया  
सगुणोपासनायां विद्यमानं सौकर्यं  
श्रीरामकृष्णपरमहंस-वचनेनापि ज्ञातुं शक्यते इत्थम्

> " पिता पुत्रस्य हस्तं गृहीत्वा मार्गं नयति चेत्  
> पुत्रस्य पतनं न भवेत् पित्रा गृहीतत्वात् ।  
> पुत्रो यदि पितुः हस्तं गृहीत्वा गच्छति  
> तदा लेशतः स्खलनेऽपि पुत्रः पतेद् " ।

इति।  
अतः प्रकृति-जयाय  
कदाचन परमात्मनि भारः समर्पणीय एव ।

अत एव

> तेषां संसारमोचनं भगवत्-प्रपत्तिम् अन्तरेण नोपपद्यते

इति श्रीभाष्यकारस्य सूक्तिर् अपि सङ्गच्छते ।  
यतो हि सर्वेऽपि जीवाः परमात्मन एवांशभूताः ।  
पूर्वोक्ता परमात्मनि अतिशयभक्तिर् एव वर्धमाना  
पराकाष्ठायां प्रपत्तिरूपा भवति ।  
सा च  
सर्वांशेन परमात्म-समर्पण-रूपेति  
जीवात्मतत्त्वं परमात्मनः पृथक् स्थातुं न शक्नोतीति  
अन्ते परमात्मानुग्रहेण प्रकति-सम्बन्धाद् विमुच्यते ।

### जीवन्-मुक्तावस्था
इयं मुक्तिः केवलं प्रकृतितः ।  
इतोऽपि अग्रे यथार्थ-मुक्त्य्-अर्थं  
बहूनि सोपानानि अवशिष्यन्ते ।  
एतावता केवलं जीवत्वम् एव गतम् ।  
आत्म--स्व-रूप-विकासाय तु  
पुनर् +++(कथम्??→)+++अप्राकृत-मनो-बुद्ध्य्-आद्य्-उपाधिभिर्  
भूयो-भूयः शरीराणि धार्यते एव ।+++(5)+++  
एतादृश्य् अवस्था एव जीवन्मुक्तावस्था इत्यपि उच्यते ।  
जीवन्मुक्तपदे विरोधे सत्य् अपि  
जीवन्मुक्तावस्थया न विरोधः ।

<details><summary>विश्वास-टिप्पनी</summary>

अत्र रामानुजादि-विरोधः। 
</details>


> जीवन् सन् मुक्तः कथम्?

इति चेद्  
लक्षणया जीवन् सन्न् अपि मुक्त-प्राय इत्यर्थः ।  
वस्तुत इतः परम् एव  
ज्ञान-मार्गस्यारम्भो वक्तुं शक्यते ।  

<details><summary>विश्वास-टिप्पनी</summary>

तर्ह्य् एतन्-मते ज्ञानयोगाद् भिन्नो ज्ञान-मार्ग इति कश्चित्??  
अथवात्र भाष्यकार-देशिकादि-विरोधः।  
रहस्यत्रयसारे "ज्ञानयोगमावदु …" इत्यादि स्पष्टम् अन्यथा प्रतिपाद्यतय् उपायविभागाधिकारे -

> ज्ञानयोगमावदु— कर्मयोगत्ताल् अन्तःकरणजयम् पिऱन्दवनुक्कु प्रकृत्यादि-विलक्षणमाय् ईश्वरनैप्पऱ्ऱ आधेयत्वविधेयत्वशेषत्वङ्गळाले शरीरतया प्रकारमाऩ तन्स्वरूपत्तै निरन्तरचिन्तनम् पण्णुगै.
</details>


स्वस्मिन् अपृथक्-भूतम् एनं मुक्तम् आत्मानं  
परमात्मा लोके प्रकृतिमण्डले अवतार्य  
तद्-द्वारा बद्ध-जीवान् उद्धरति ।  
एतादृश्याम् अवस्थायाम् एव  
तेषाम् अवतार  
इति सञ्ज्ञा भवति ।+++(5)+++

[[88]]

एवं स मुक्तात्मा  
नित्यं परमात्मापृथग्-भूतः  
उत्तरोत्तरम् अध्यात्म-ज्ञान-वृद्ध्या  
स्वात्मानं विकासयन्  
अन्ते परिपूर्ण-विकासः  
सर्वात्मना परमात्मन्य् एव एकीभवति ।  
अयम् अंशः

> " यद्यपि तद्-देशे प्रेष्य-प्रेषक-भावो नास्ति  
> तथापि +अहं प्रेषित एव"

इति अज्जामहोदयानां वचनेषु विद्यमानेन गूढार्थेन  
जागरूकतया अनुसन्धाने सति  
ज्ञातुं शक्यते ।

यथा वा नद्यः समुद्रं लक्ष्यी कृत्य प्रवहन्त्यः  
मध्ये मध्ये शुष्काणि क्षेत्रादीनि सिञ्चन्त्यः  
पिपासूनां पिपासां शमयन्त्यः सत्यः  
अन्तिमे समुद्रेण सह एकीभूता भवन्ति   
एवम् एव मुक्तात्मानोऽपि  
सदा परम-ब्रह्मैव लक्ष्यी कृत्य वर्तमाना अपि  
मध्ये मध्ये स्व-सम्बन्धेन अन्यान् अपि बद्ध-जीवान्  
परमात्मनः स्व-रूप-गुण-विभवादिभिः परिचयं कारयित्वा  
तेषाम् आध्यात्मिकादि-तापान् शमयन्तः  
ते अन्तिमे परमात्मन्य् एव लीयन्ते +++(5)+++  
इत्य् अपि  
'नदीनां सागरो गतिः' इति सार-रूपेण +उक्तम् अर्थम् अपि   
ते एव अज्जा-महोदयाः स्व-भक्तान् जिज्ञासून् बोधयन्ति स्म ।  
अनेनापि ज्ञायते मुक्तिर् न सहजा न सुलभा च ।

> अनेक-जन्म-संसिद्धः  
ततो याति परां गतिम्

इति गीतावचनम् एवात्र प्रमाणम् ।

### भक्ति-पारम्यम्

… किं बहुना

> " तपस्विभ्यो ऽधिको योगी  
> ज्ञानिभ्योऽपि मतोऽधिकः ।  
> कर्मिभ्यश् चाधिको योगी  
> तस्माद् योगी भवार्जुन" ॥  
> (गी. ६.४६ )

इत्यत्र तपस्विभ्यः, कर्मिभ्यः, ज्ञानिभ्यश्च ज्ञानी भक्तियोगी श्रेष्ठः इति वस्तु-स्थितिर् उच्यते ।  

#### १२-अध्याय-विस्तारः
… भगवद्-गीतायां द्वादशाध्याये अर्जुनस्य

> " एवं सतत-युक्ता ये  
> भक्तास् त्वां पर्युपासते ।  
> ये चाप्य् अक्षरम् अव्यक्तं  
> तेषां के योग-वित्तमाः" ॥  
> (गी. १२.१),

इति प्रश्नोऽपि तादृशात्म-तत्त्व-साधन-विषयक एव,  
तस्योत्तर-रूपेणेदं प्रवृत्तम्

> "मय्य् आवेश्य मनो ये मां  
नित्ययुक्ता उपासते ।
श्रद्धया परयोपेतास्  
ते मे युक्ततमा मताः ॥"  
> ( गी. १२.२),

> "तेषामहं समुद्धर्ता  
> मृत्युसंसारसागरात्”  
> (गी. १२.७),

इति भगवति अतिशयिता भक्तिर् एव उत्तमं साधनम्  
इति तमप्-प्रत्ययेन अभिहितम् ।  
तस्य तमप्-प्रत्ययेनाभिधाने  
तद्-अपेक्षया अवरं साधनं किमिति विव्रियते  
“ये तु" इत्यारभ्य "ते प्राप्नुवन्ति मामेव" इत्यन्तेन ।  
भक्त्य्-अपेक्षया (व्यक्त-मार्गापेक्षया) अ-व्यक्त-मार्गस्य अवरत्वे कारणं वक्ति

> 'क्लेशोऽधिकतरस् तेषाम्  
अव्यक्तासक्त-चेतसाम् ।
अव्यक्ता हि गतिर् दुःखं  
देहवद्भिर् अवाप्यते" ॥  
> (गी. १२.५)

इति भक्तेर् अव्यक्तमार्गापेक्षया उत्कृष्टत्वे कारणं विवृणोति।

> "ये तु सर्वाणि कर्माणि  
मयि सन्न्यस्य मत्पराः ।
अनन्येनैव योगेन  
मां ध्यायन्त उपासते ॥  
तेषामहं समुद्धर्ता  
मृत्यु-संसार-सागरात् ।  
भवामि न चिरात् पार्थ,  
मय्य् आवेशित-चेतसाम् "  
(गी. १२.१६-१७)

इति भक्तेः श्रेष्ठ्यं स्पष्टं प्रतिपादितम् ।

> “ये त्व् अक्षरम् अनिर्देश्यम्  
> अव्यक्तं पर्युपासते"

इत्य् उपक्रम्य  
अव्यक्तोपासकानां जघन्यत्वं वर्ण्यते  
इति विन्यास-विशेषेणैव स्पष्टं ज्ञायते ।

श्रीकृष्णस् तु  
अव्यक्त-तत्त्वस्य अव्यक्तेतिनाम्नैव दुर्-अवगमत्वं विस्तरेण उपपादयति -

> " सर्वत्र-गम् अचिन्त्यं च  
> कूट-स्थम् अचलं ध्रुवम् "  
> (गी. १२।३)

इत्य्-आदिना ।  
यद्य् अपि अव्यक्तोपासकानाम् अपि फलं समानम् एव इति

> “ ते प्राप्नुवन्ति मामेव" (गी. १२।४)

इत्य्-अनेनोच्यते,  
परन्तु व्यक्तोपासकापेक्षया  
अव्यक्तोपासकानाम् ईश्वर-तत्त्वानङ्गीकारात्  
साधना-काले “क्लेशोऽधिकतरस्तेषाम् …" इति क्लेशाधिक्यं स्पष्टं वर्ण्यते ।

तथा च कारणम् अपि “अव्यक्तासक्त-चेतसाम् …" इत्यनेन विवृतम् ।

[[27]]

पुनर् अपि "क्लेशोऽधिकतरस् तेषाम् …” इत्यस्यैव व्याख्यानम्

> अव्यक्ता हि गतिर् दुःखं  
देहवद्भिर् अवाप्यते  
(गी. १२।५ )

इत्य्-अनेनोत्तरार्धेन कृत्वोभयोः वैषम्यं सम्यक् प्रदर्शितम् ।  
एवम् आहत्य  
भगवान् श्रीकृष्णः स्वयम् एव  
व्यक्ताव्यक्तोपासकेषु व्यक्तोपासकानां श्रेष्ठ्यं  
पुनर् विस्तरेण वर्णयति

> ये तु सर्वाणि **कर्माणि**  
मयि **संन्यस्य** मत्-पराः।  
अनन्येनैव योगेन मां  
**ध्यायन्त उपासते**॥12.6॥  
> (गी. १२।६ )

"तेषामहं समुद्धर्ता…" (गी. १२।७ ) इति ।

एतेन व्यक्तोपासकानां भारं  
भगवान् स्वकीयत्वेन स्वीकरोति,  
न तु अव्यक्तोपासकानाम् इति तत्त्वम् अपि ज्ञाप्यते ।  
अतस् तेषाम् अहङ्कार-वासनायाः अनुवृत्तिः  
दुस्-त्यजेत्य् अपि सिध्यति ।

#### लौकिकम् उदाहरणम्
एतद्-उक्तार्थो लोक-व्यवहारेणापि ज्ञातुं शक्यते  
लोके मार्ग-गमन-वेलायां  
पिता पुत्रस्य हस्तं गृहीत्वा  
गच्छतीत्येकः प्रकारः ।  
अन्यः प्रकारस् तु  
पुत्रः पितृ-हस्तं गृहीत्वा गच्छतीति ।  
अनयोर् मध्ये प्रथमः प्रकारः  
पुत्रस्य स्खलने सत्य् अपि  
पुत्रहस्तस्य पित्रा ग्रहणात्  
पुत्रः न पतेत्,  
पिता तं रक्षेत् ।  
द्वितीयस्तु पुत्रेण पित्रृहस्तस्य गृहीतत्वात्  
स्खलने पुत्रस्य स्खलनम् अनिवार्यम् ।


### अव्यक्तोपासना-फलम्
… न तावन्-मात्रम्,  
किन्तु "ते प्राप्नुवन्ति माम् एव" इति अव्यक्तोपासका अपि  
अन्ते तमेव भगवन्तं प्राप्नुवन्तीति  
अव्यक्तोपासक-व्यक्तोपासकयोः फलभेदो नास्तीति स्पष्टमुक्तम् ।  
एवं तथा चानयोः मार्गभेदमात्रम्, न तु फलभेदः ।  

एवम् अ-शेष-बन्ध-निवृत्ति-रूपामृतत्व-प्राप्तेर्  
उपाय-द्वयं प्रतिपादितम् ।  
व्यक्तमार्गः, भक्तिमार्गः, साकार-मार्गः इत्यादिपदैः प्रथमः व्यपदिश्यते ।  
द्वितीयस्तु ज्ञानमार्गः, अव्यक्तमार्गः, निराकारमार्गः इत्य्-आदि-शब्दैः व्यपदिश्यते ।


### ज्ञान-वरत्व-भ्रमः
आपाततः पश्यतां ज्ञानमार्ग-पद-दर्शने  
अयमेव मार्गः उत्कृष्ट इति भ्रमः स्यात् ।  
यतः " ज्ञानादेव मुक्तिः" इत्येव सर्वसम्मतः सिद्धान्तः ।  
ज्ञान-पदं यथा स्पष्टं तम् अर्थं वदति,  
एवं भक्तिपदं तादृशम् अर्थं स्पष्टं न वदत्य् एव ।  

ज्ञानं त्व् अत्युत्तम एक एव मार्गोऽस्तीति बहूनां भ्रमः ।  
अतः भक्त्यपेक्षया ज्ञानमेव सर्वोत्कृष्टम्  
इति भावना सहजा ।  

#### ज्ञाने, भक्तौ तारतम्यम्
… भक्तिपदस्य, उपासनापदस्य च पर्यायत्वाङ्गीकारात्,  
गुरुम् उपास्ते, गुरुं भजते इत्यादिप्रयोगाणामपि सत्त्वाद्  
भक्तिपदं बहु-तरतम-भावापन्न-साधन-वाचकम् ।  
अत एव "**भक्ताश् चतुर्विधा**" इत्यादि शब्दा अपि आगताः ।

ज्ञानम् अपि बहु तरतमभावापन्नम् एव ।  
परन्तु विशुद्धं सर्वोत्कृष्टं **मुख्यं ज्ञानं** तु फलरूपम् एव,  
न तु साधनरूपम् ।  
**साधनं** तु अन्तःकरण-वृत्ति-रूपम् एवेति तन्-मत-सम्मतम् ।  
एतत् तु न मुख्यं ज्ञानम् ।  
अतः पूर्वोक्तरीत्या भ्रमस्यावकाशो नास्ति ।  

> (" चतुर्विधा भजन्ते मां  
जनाः सुकृतिनोऽर्जुन ।
आर्तो जिज्ञासुरर्थार्थी  
ज्ञानी च भरतर्षभ " ॥) (गी. ७.१६)

केवलं भक्तस्, तत्त्वं न वेत्ति ।  
केवलं ज्ञानी तु  
आत्मानम् एव वेत्ति ।  
ज्ञानी भक्तस्तु आत्मानम्, जगत्, ईश्वरं सर्वमपि ज्ञातुं प्रभवति ।  
अतः ज्ञानी भक्तः श्रेष्ठः ।  
एवं कथनस्योद्देश्यं  
ज्ञान्य् एव श्रेष्ठः, न तु भक्तः  
इति शङ्करानुयायिनः मन्यन्ते ।

#### साङ्कर्यम्
पद-श्रवणमात्रेण जातम् इदं साङ्कर्यम् ।  
एवं सति भक्तेर् अपि  
तन्-मते ऽन्तः-करण-वृत्ति-विशेष-रूपत्वाद्  
उभयोर् अपि ( भक्ति-ज्ञानयोः) साम्यम् एव  
न तु भक्त्य्-अपेक्षया उत्कृष्टं तज् ज्ञानम् । 

[[39]] 

### भक्तेर् ज्ञानत्वम्
यद्यपि साधन-काले सर्वं ज्ञानं वृत्ति-रूपम् एव ।  
अनुमित्यात्मकम् अपि ज्ञानं वृत्तिरूपम् ।  
प्रत्यक्षज्ञानम् अपि +इदानीं वृत्तिरूपम् एव ।  
तथाऽपि उभयोरपि तारतम्यं यथा महद् वर्तते,  
तद्वद् भक्ति-ज्ञान-पदयोर् अपि वृत्ति-रूपत्वेन समानत्वेऽपि  
बहुतारतम्यं वर्तत एव ।  
भक्तिर् हि अतीव पामरेष्व् अपि दृश्यते ।  
तादृशभक्तेः बहु-विधत्वेऽपि  
मोक्ष-हेतु-भूता भक्तिर्  
ज्ञान-पदेनैव व्यपदिश्यते ।+++(5)+++  

एवम् एव-

> " चतुर्विधा भजन्ते मां  
जनाः सुकृतिनोऽर्जुन ।
आर्तो जिज्ञासुरर्थार्थी  
ज्ञानी च भरतर्षभ " ॥ (गी. ७.१६)

इत्यस्य आरम्भे भजन्ते इति भक्तेः प्रतिपादनेऽपि  
तेष्व् एव कश्चिज् ज्ञानीति कथं व्यपदिश्यते ?

गीतायां चतुर्थ-भक्तस्य "ज्ञानी" इति पदेनैव निर्देशाद्  
भक्तिः ज्ञानप्रभेद एव ।+++(5)+++  

अद्वैतमते हि भक्तापेक्षया ज्ञानी श्रेष्ठः ।  
आत्म-तत्त्व-ज्ञ एव ज्ञानी ।  
एवं सति भक्तेष्व् एव ज्ञानीति क्लेशेनैव निर्वाह्यते ।

वैदिकेष्व् अपि भक्तिर् एव मोक्षसाधनम् इति रामानुजीया माध्वाश् च वदन्ति ।  

ज्ञानम् एव मोक्षसाधनमिति शाङ्कराः,  
एतन्-मते तु भक्तिः उपासनरूपा ।  
उपासनं च मानसी क्रिया,  
न तु ज्ञानम् ।  

भक्तेर् मोक्ष-साधनत्व-पक्षे  
भक्तिर् न क्रियारूपा,  
किन्तु निरतिशय-प्रीति-विशेष-रूपा,  
**क्रिया** तु भक्तेः फलम् ।  
सा च प्रदक्षिण-प्रणामाद्य्--अन्-अन्त-रूपा ।  
महनीय-विषयिणी प्रीतिर् एव **भक्तिर्** इत्य् उच्यते ।+++(4)+++  
**प्रीतिश्** च ज्ञानस्यैवावस्था-विशेषः ।  

#### भक्त-कवयः
… अयं च भक्तिमार्गः  
अध्यात्ममार्गगर्भित एव ।  
एते महात्मानः सर्वेऽपि  
साकारं तत्त्वमङ्गीकृत्यापि  
अध्यात्मक्षेत्रेऽपि अत्युन्नते स्थाने आसन् ।  

किं बहुना "अहं ब्रह्मास्मि" (बृह.उ. १.४.१०),  
इत्ययमेव अध्यात्मक्षेत्रस्य उन्नततमोऽनुभवः इत्यत्र न विवादः ।  

[[9]]

"अहमेवेदं सर्वम्" (छा.उ. ७.२५.१), इत्युक्तप्रकारेण  
आत्मवस्तु +अधिकृत्य  
अष्टपादात्मकैर् दशभिः पद्यैर्  
अतिविस्तरेण शठकोपसूरिणा अध्यात्मानुभवो वर्णितः ।  
एतद्-अपेक्षया ऽस्य अध्यात्मनिष्ठत्वे किं प्रमाणम् अपेक्षितम्? 
परन्तु भक्तिप्रपत्तिभ्याम् एवेदं साधनम्  
इति तदीय-पद्येषु वर्ण्यते ।+++(5)+++  


### भक्तेः साधनत्वम् 
उपनिषदि +उच्यमानानि निदिध्यास-ज्ञानादि-पदानि  
उपासनार्थे पर्यवस्यन्ति ।  
उपासना भक्तिश् च पर्यायः।  
अतः भक्तिः निदिध्यासन-रूपा ।  
अत एव मुक्तेस् तस्याः साधनत्वम् उच्यते ।  

"निदिध्यासितव्यः" इत्यादि-श्रुतौ  
विशेष-रूपं ज्ञानम् एव विधीयते ।  
अन्ततः श्वेताश्वतर-श्रुतौ  

> " यस्य देवे परा भक्तिः  
> यथा देवे तथा गुरौ"  
> ( श्वे. उ. ६.२३), 

इति श्रूयते ।  
अत एव एते विधेय-ज्ञान-वादिनः ।  
ध्यानं चासकृद्-आवृत्त-स्मृति-रूपम् ।+++(4)+++  
आवृत्तेः पुरुष-प्रयत्न-साध्यत्वाज्  
ज्ञान-विशेषं तद् विधीयते ।  
भक्ति-सिद्धान्ते हि  
अन्ते परमात्मानुग्रहाद् एव मोक्षः ।  
भक्तिर् एव परमात्मानुग्रहे कारणम् । 

### शाङ्कर-मतं गीताभाष्ये
शाङ्कर-मते तु  
"तत् त्वम् असि" इत्य्-आदि-वाक्य-जन्यम् अपरोक्षं ज्ञानं मोक्ष-साधनम् ।  
तच् च ज्ञान-सामान्य-रूपम्  
इति **न विधेयम्** ।  
अत एव ते **अ-विधेय-ज्ञान-वादिनः** ।  
एतन्-मत-दृष्ट्या तु  
उपनिषत्स्व् अपि ज्ञानम् एव मोक्ष-साधनतया विधीयते,  
न तु भक्तिः ।  

उपासनारूपेश्वरानुग्रहस्य मोक्ष-साधनत्वं  
बौद्धादिभिर् निरीश्वर-वादिभिर् नाङ्गीकर्तुं शक्यम् ।  
अत एव ते ज्ञानम् एव मोक्ष-साधनत्वम् इति वदन्ति ।  

निर्विशेषाद्वैत-मते ऽपि - ईश्वरः मिथ्या ।  
अतोऽनुग्रहः न मोक्ष-साधनम् ।  

"आत्मैकत्व-ज्ञानम् एव ज्ञानम्,  
इतरत् सर्वम् अ-ज्ञानम् एवे"ति,

> जगतो जीवस्य च ज्ञानम् अ-ज्ञानम् एव,  
तयोर् मिथ्यात्वाद्

इत्य् अपि मिथ्यात्व-वादिनः शाङराः।

(गीता-भाष्य-दृष्ट्या इदं सर्वम् उक्तम् ।  
गीताभाष्यस्य शङ्कर-कर्तृत्वाभावस्य तदीयैर् एव कैश्चिन् निश्चितत्वान्,  
न तद् विचारार्हम् इति,  
उपनिषद्-दृष्ट्या किं मोक्षसाधनम् इति उत्तरत्र विचार्यते। +++(5)+++  ) 

#### शाङ्करानार्जवम्
… एवम् एव गीताभाष्ये पीठिकायां  
"सदा षाड्-गुण्य-परिपूर्णो भगवान् वासुदेवः" इत्यादि प्रदर्शनाद्  
गीताभाष्यम् अपि नादिशङ्करकृतम्,  
किन्तु ब्रह्म-सूत्र-भाष्यम् उपनिषद्भाष्यञ् च शङ्कराचार्यकृतम्  
इति साहसेन प्रतिपादयन्ति ।

वस्तुतः सर्वत्र समानरूपेणैव ग्रन्थेषु निर्विशेष-वादं स्थापयाम् आसुः  
श्रीशङ्कराचार्याः ।

तस्य निदर्शनतया गीता-द्वादशाध्यायोपक्रम-शाङ्कर-भाष्यं द्रष्टव्यम् ।  
तत्रादौ निर्विशेषं सविशेषं च तत्त्व-द्वयम् अपि प्रदर्श्य  
मूलग्रन्थे सविशेष-तत्त्वस्यैव श्रैष्ठ्य-प्रतिपादनेऽपि  
बलान् निर्विशेष-तत्त्वस्यैवोत्तमत्वं प्रतिपादयन्ति ।  
(तद् एतद् बौद्धानां सन्तृप्त्य्-अर्थम् इति  
अस्मिन् ग्रन्थे +एव अन्यत्र विचारितम् ।)

… भगवद्गीतायां द्वादशाध्याये –

> “ एवं सततयुक्ता ये  
भक्तास्त्वां पर्युपासते ।  
ये चाप्यक्षरम् अव्यक्तं  
तेषां के योगवित्तमाः " ॥ (गी. १२ ।१ )

इति अर्जुनः श्रीकृष्णं प्रति पृच्छति ।  
अत्र प्रश्ने पूर्वार्धे भक्ता इति पद-विन्यासेन  
शुद्धो भक्तिमार्गः प्रस्तुतः ।  
परमात्मनः स-विशेषत्वं, स-गुणत्वं, साकारत्वम् अङ्गीकृत्य  
प्रश्नोपक्रमः - **एवम्**-इत्यादिना एकादशाध्यायोक्त-विश्व-रूप-दर्शन-स्मरणेन  
**एवम्** इत्युक्त्वा पृच्छ्यते ।  
अस्यैव मार्गस्य **व्यक्त-मार्गः** इति सञ्ज्ञा ।  
भगवतः स-विशेषत्वाङ्गीकारेण प्रयुक्तोऽयं मार्गः ।

अत्रैव प्रश्नोत्तरार्धे "ये चाप्यक्षरम् अव्यक्तम्" इति निर्देशाद्  
अन्यो **ऽव्यक्त-मार्गः** ज्ञानमार्गः इति सूचितम् ।  
**ये चापि** इत्यत्र च-शब्दापि-शब्दाभ्यां  
पक्ष-द्वय-क्रोडी-करणेन  
**तेषाम्** इति निर्दिश्य  
अनयोर्मध्ये "**कः उत्तम-योगी**"ति प्रश्नस्याशयः स्पष्टं ज्ञायते ।

श्रीशङ्कराचार्यैस् तु गीताभाष्ये

> **ये चान्येऽपि** त्यक्त-सर्वैषणाः सन्न्यस्त-सर्व-कर्माणो  
यथा ऽविशेषितं ब्रह्म  
**अक्षरं** निरस्त-सर्वोपाधित्वात्  
**अव्यक्तम्** अकरणगोचरम् -  
यद् +हि करण-गोचरं  
तत् व्यक्तम् उच्यते;  
अञ्जेर् धातोः तत्-कर्मकत्वात्  
इदं तु अक्षरं तद्-विपरीतम्;  
शिष्टैश्च +उच्यमानैर् विशेषणैः विशिष्टम्;  
तत् ये चापि पर्युपासते;  
> (गी.शा.भा. १२.१ )

इति "व्यक्ताव्यक्तोपासकेषु कः श्रेष्ठः" इति प्रश्ने सत्य् अपि  
उत्तरार्धोपदिष्टाव्यक्तोपासकान् परित्यज्य  
केवलं व्यक्तोपासकेषु कः श्रेष्ठः इति प्रश्नस्याशयं मत्वा  
ब्रह्म-रुद्रादित्योपासकेषु विष्णु-भक्ताः श्रेष्ठा इत्य् अभिप्रायेण   
+उत्तरयन्ति श्रीशङ्कराचार्याः

[[26]]

> ये तु अक्षरोपासकाः सम्यग्-दर्शिनः निवृत्तैषणाः;  
ते तावत् तिष्ठन्तु, तान् प्रति यत् वक्तव्यम्; तद् उपरिष्टात् वक्ष्यामः।  
ये तु इतरे --,

इत्युक्त्वा -


> मय्य् **आवेश्य मनो** ये मां  
नित्य-युक्ता उपासते।  
श्रद्धया परयोपेतास्  
ते मे **युक्त-तमा** मताः॥12.2॥  
(गी. १२।२ )

इत्य् एतं श्लोकं व्याख्याति  -

> **मयि** विश्वरूपे परमेश्वरे **आवेश्य** समाधाय **मनः;  
ये** भक्ताः सन्तः;  
**मां** सर्वयोगेश्वराणाम् अधीश्वरं  
**सर्वज्ञं** विमुक्तरागादि-क्लेश-तिमिर-दृष्टिम्;  
**नित्ययुक्ताः** अतीतानन्तराध्यायान्तोक्त-श्लोकार्थ-न्यायेन सतत-युक्ताः सन्तः  
**उपासते श्रद्धया परया** प्रकृष्टया **उपेताः;  
ते मे** मम **मताः** अभिप्रेताः **युक्ततमाः** इति।
नैरन्तर्येण हि ते मच्चित्ततया अहोरात्रम् अतिवाहयन्ति।  
अतः युक्तं तान् प्रति युक्ततमाः इति वक्तुम् (शक्यते)॥

… 'योगिनामपि सर्वेषाम्" (गी.६.४७) इत्यत्र  
“रुद्रादित्यादि-ध्यान-पराणां मध्ये" इति शाङ्कर-भाष्यम्  
+++(न त्व् अत्राव्यक्तोपासक-समुच्चयः)+++।  
(एवम् एव) षष्ठाध्यायान्ते

> योगिनाम् अपि सर्वेषां  
मद्-गतेनान्तरात्मना।  
श्रद्धावान् **भजते यो मां**  
स मे **युक्ततमो मतः**॥6.47॥  
> (गी. ६।४७)

इत्य्-अत्रापि  
सकल-विध-योगिनाम् अ-विशेषेण सर्वेषाम् अपि ग्रहणेऽपि  
वसु-रुद्राद्य्-अपेक्षया, विष्णूपासकः श्रेष्ठः  
इत्य्-एव विवृण्वन्ति श्रीशङ्कराचार्याः ।  
एवं भक्तेषु विष्णु-भक्तः,  
न तु साधकेषु सर्वेषु इति विवृण्वन्ति ते ।

एवं प्रकृतेऽपि द्वादशाध्याये

> मय्य् **आवेश्य मनो** ये मां  
नित्य-युक्ता उपासते।  
श्रद्धया परयोपेतास्  
ते मे **युक्त-तमा** मताः॥12.2॥  
(गी. १२।२ )

इत्य्-अस्मिन् श्लोके  
स्पष्टं व्यक्ताव्यक्तोपासकेषु व्यक्तोपासकस्य श्रैष्ठ्यम् उक्तं चेद् अपि  
तथा न व्याख्यायते श्रीशङ्कराचार्यैः ।  
तत्तु प्रकृत-वाक्य-विन्यासानुगुणं न भवति ।

#### नास्तिक-तर्पणम्
एवं रीत्या व्यक्ताव्यक्त-मार्गयोर् विशेषस्य स्पष्टत्वेऽपि  
विपरीतमेव वर्णयन्ति श्रीशङ्कराचार्याः ।

इदं सर्वं भक्तिमार्गस्य जघन्यत्वं  
ज्ञानमार्गस्योत्तमत्वं मन्यमानानाम्  
आत्मानं च ज्ञानमार्गिणं भावयतां  
जैन-बौद्धानां सन्तोषार्थम् एवेति अवश्यं वक्तव्यम् ।+++(5)+++

इयं +++(कु-)+++भावना अनन्तर-कालिकानामद्वैतिनां सर्वेषां रूढा वर्तत  
इति कल्प-तरु-कारेणामलानन्द-सरस्वती-महाभागेन  
स्पष्टं स-विशेष-ब्रह्म-निष्ठानां मन्दाधिकारिकत्व-वर्णनेन ज्ञायते-

> "निर्विशेषं परं ब्रह्म  
> साक्षात् कर्तुम् अनीश्वराः ।  
> ये मन्दास् तेऽनुकम्प्यन्ते  
> स-विशेष-निरूपणैः ॥  
> वशीकृते मनस्य् एषां  
> सगुणब्रह्म-शीलनात् ।  
> तद् एवाविर्भवेत् साक्षाद्  
> अपेतोपाधिकल्पनम्" ॥  
> (ब्रह्ममी० १।१।१९)

इति।  
यद्यपि निर्विशेष-तत्त्वसाक्षात्कारो नाद्वैत-वाद-सम्मतः ।  
तथाऽपि "**साक्षात्कर्तुम् अनीश्वराः**" इत्यपि कथम् इति चिन्तनीयम् ।

[[28]]

एवम् एव  
प्रकृते द्वादशाध्याये गीतायां  
भक्ति-मार्ग-निष्ठानां भगवद्-उपासकानाम् अव्यक्तोपासकानाम् (आत्मोपासकानाम्) च तुलनं कृत्वा  
भक्तानां श्रैष्ठ्ये वर्णितेऽपि  
श्रीशङ्कराचार्यैस् तद्-अपेक्षया ऽव्यक्तोपासकानाम् एव श्रैष्ठ्य-प्रदर्शनम् अपि  
जैनानां बौद्धानां च सन्तृप्त्य्-अर्थम् एवेति ज्ञेयम् ।  
एवं जीवेश्वर-भेद-मूलकत्वाद् गीतायां  
भक्ति-मार्गस्य श्रेष्ठ्ये स्पष्टं वर्णितेऽपि

> अव्यक्तमार्गस्यैव वैदिकत्वं,  
न तु भक्तिमार्गस्य

इति श्रीशङ्कराचार्य-वचनाभिप्रायः  
तट-स्थ-विमर्शकैः चिन्तनीयः ।

… एवं सत्य् अपि शङ्कराचार्यैर् अन्यथा-व्याख्यानं  
बौद्धानां सन्तृप्त्य्-अर्थम् एवेत्य् अवगन्तव्यम् ।

… अतः श्रीशङ्कराचार्याणाम् उक्ति-द्वैविध्यम् अ-निवार्यम् ।

श्रीशङ्कराचार्याणां भक्तेः मोक्ष-साधनत्वाभावत्व-समर्थनं  
बौद्धानां तृप्त्य्-अर्थम् एव ।  
यतः बौद्धाः निरीश्वर-वादिनः,  
तेषां मते भक्तेः मोक्षसाधनत्वासम्भवाज्  
ज्ञानम् एव मोक्षसाधनम् । +++(4)+++



### मोक्ष-साधन-वचनानि
“तम् एव विदित्वामृतत्वम् एति"  
इति ज्ञानम् एव मोक्ष-साधनम्  
इति सर्वसम्मतम् ।

[[40]] 

भक्तेर् अपि वेदन-रूपत्वान् न विरोधः ।  
मोक्षसाधनं कुत्रचित् "विदित्वा'" इत्यनेन,  
क्वचित् " विज्ञाय प्रज्ञां कुर्वीत " इति प्रज्ञापदेनापि +उच्यते ।  
" तस्मिन् दृष्टे परावरे” (मुण्ड.उ. २.२. ८), इत्य्-अत्र दर्शन-शब्देनापि मोक्ष-साधनम् उच्यते ।  
" स्मृति-लम्भे सर्व-ग्रन्थीनां विप्रमोक्षः" (छा.उ. ७.२६.२)  
इति स्मृति-पदेन मोक्ष-साधनम् उच्यते ।  

> एतानि साधनानि भिन्नानि वा, अभिन्नानि वा? 

इति प्रश्ने भिन्नानीति न वक्तुं शक्यम् ।  
साधनानां भेदे सति -  
फलभेदस्यावश्यकत्वात् ।  
शास्त्रम् अपि सर्वेषाम् अविशिष्ट-फलम्  
इत्य् एव वदति  
“विकल्पोऽविशिष्ट-फलत्वात् (ब्र.सू. ३.३. ५७),  
इति ।  
एतद्विस्तरस्तु अन्यत्र प्रकरणे द्रष्टव्यः । 

### शब्दे भगवद्-अनुग्रहः
आदौ ईशावास्योपनिषदि  

> " पूषन्नेकर्षे यम सूर्य प्राजापत्य  
> **व्यूह** रश्मीन्,  
> **समूह** तेजो  
> यत्ते रूपं कल्याणतमं  
> तत्ते पश्यामि  
> योऽसाव् असौ पुरुषः  
> सोऽहम् अस्मि "  
> ( ईशा.उ. १६) 

इत्यादि-मन्त्रे परमात्मानं प्रार्थयत्य् उपासकः  
"व्यूह रश्मीन् समूहः तेजः " इति विरुद्ध-रश्मीन् अपसारय,  
अनुकूलं सर्वं क्रोडीकुरु  
इति सर्वं भक्तेर् एव रूपान्तरम् ।  
अन्तिममन्त्रे तु  

> अग्ने नय सुपथाराये (ईशा.उ. १८) 

इति परमात्मानं समीचीन-मार्गे नयनार्थं प्रार्थयति ।  
अग्रे नयतीत्य् अग्निः इति व्युत्पत्त्या,  
अग्निशब्दः परमात्म-परः ।  
अत एवान्ते  
"भूयिष्ठान्ते नम उक्तिं विधेम" (ईशा.उ. १८)  
इति आत्मसमर्पणं विधीयते ।  
नम इति पदम् आत्म-समर्पण-परम्  
इति तद्-रहस्य-विदः प्रवदन्ति ।  

इदं सर्वं भक्ति-पदार्थान्तर्गतम् ।  
अतः परमात्मानुग्रहाद् एव मोक्ष  
इति वैदिकः पक्षः । 

एवम् एव "नायमात्मा प्रवचनेन लभ्यः " (कठ.उ. ३.२३), इति प्रारभ्य,  
स्व-बुद्धि-प्रज्ञादीनां मोक्ष-साधनत्वासम्भवम् उक्त्वा  
“यम् एवैष वृणुते तेन लभ्यः " (कठ.उ. ३.२३)  
इति परमात्मानुग्रहाद् एव तत्-प्राप्तिर् इत्य् उच्यत । 

एतत्पूर्ववाक्ये " नायमात्मा" इति प्रसक्तः परमात्मा,  
यं वृणुते= यादृशम् उपासकं स्व-प्राप्त्य्-अर्थम् आशंसते,  
तादृश-वरण-विषयस्यैव परमात्मा लभ्यः ।  
यत्-तदोः नित्य-सम्बधात्, अयम् एव शब्द-लभ्योऽर्थः ।  
अनेन ब्रह्म-प्राप्तिः केवलोपासक-प्रयत्न-मात्र-साध्या न,  
किन्तु उपास्यस्य ब्रह्मण अनुग्रहादेवेत्युक्तं भवति । 

[[41]]

अत्र “कर्मण्येवाधिकारस्ते मा फलेषु कदाचन" (गी. २.४७), इति न्यायः सूचितः ।  
अस्य न्यायस्यार्थः – ते = तव साधकस्य,  
कर्मणि = साधनानुष्ठाने एव, अधिकारः, न तु फले ।  
फलं तु परमात्माधीनम् इत्य् अर्थः ।  
एवं च “शास्त्र-फलं प्रयोक्तरि" इति न्यायः मोक्ष-व्यतिरिक्त-विषय एव प्रवर्तते ।  
कुत इति चेत्- तत्राह  
"मा कर्मफलहेतुर् भूः" (गी. २. ४७)  
इति मया कृतस्य कर्मण इदं फलम्  
इत्य् अभिमानः न कर्तव्यः  
एवम् अभिमानस्याहङ्कार-रूपत्वान्  
मोक्षं प्रति सः प्रतिबन्धको भवेत् ।  
अत एव वैदिकसिद्धान्ते भगवानेव फलप्रदः । 

मोक्षव्यतिरिक्तविषयेषु  
फलसम्बन्ध्य्-अहङ्कारः प्रतिबन्धको न भवेत् ।  
मोक्ष-व्यतिरिक्त-विषयकोऽयं मोक्षे कथं प्रवर्तेत ।  
एवं सति मया न किञ्चित् क्रियते चेद् अपि  
मोक्षो भवेद् एव किल इति चिन्तयित्वा  
मया न किमपि कर्तव्यमिति औदासिन्यं मास्तु ।+++(4)+++  
व्याज-मात्रतया भवता किञ्चित् कर्तव्यमेव,  
इत्यभिप्रायेणाह "मा ते सङ्गोऽस्त्वकर्मणि " (गी. २.४७), इति ।  
अत्र रामानुजीय-गीता-भाष्यम्  

> 'सफलस्य कर्मणः बन्धरूपत्वात्  
> फल-रहितस्य केवलस्य मद्-आराधन-रूपस्य मोक्षहेतुत्वाच् च" 

इति । 

### योगे साहाय्यम्
योग-दर्शनं तु सेश्वर-साङ्ख्यम् इत्युच्यते ।  
ईश्वरस्याऽपि योगमार्गसहायकत्वमेव ।  
अत एव 'ईश्वरप्रणिधानाद्वा" (यो.सू.१.२३) इति सूत्रं प्रवृत्तम् ।  
वस्तुतस्तु तच्-छास्त्रं  
बौद्धैः प्रतिपादितस्य विकल्पाख्य-ज्ञान-प्रभेदस्य  
अप्रामाण्य-निराकरणार्थम् एव प्रवृत्तम् ।  
अत एव “प्रामाण-विकल्प-विपर्यय-निद्रा-स्मृतयः " (यो.सू. १.६ )  
इति वृत्तीनां विभागः कृतः ।  
तथा च तन्मते विकल्पः न वा प्रमाणं न वा अप्रमाणम् ।  
साङ्ख्यमते कैवल्य-प्राप्तिर् एव फलम् ।  
योग-मते कैवल्यप्राप्ति-सहायकत्वेन ईश्वराङ्गीकारः । 


वेदान्त-शास्त्रे तु  
जीवस्य ब्रह्म-प्राप्तिः फलं,  
न तु कैवल्यादिकम् ।  

### वेदेष्टोपायः
ब्रह्मप्राप्ति-पदार्थ-विचारे तु अभिप्रायभेदाः सन्ति ।  
इदानीं तस्य अप्रकृतत्वात्, समये द्रक्ष्यामः ।  
प्रकृत-ग्रन्थस्य परमोद्देशस् तु  
ज्ञान-विशेष-रूपापन्न-भक्तेर् एव वैदिक-सम्मतायाः  
ब्रह्मप्राप्तौ परम-साधनत्व-स्थापनमेव ।  

बौद्ध-सम्मत-ज्ञानस्य वा  
निर्विशेष-वादि-सम्मतस्य नेति नेति मार्गस्य वा क्लेशसाध्यत्वान्  
न तद् वेद-सम्मतम् ।  
वेदस्तु अन्ते भगवद्-अनुग्रहम् एव मोक्षसाधनं वक्ति - 

> 'नायमात्मा प्रवचनेन लभ्यो  
न मेधया न बहुना श्रुतेन ।  
यमेवैष वृणुते तेन लभ्यः  
तस्यैष आत्मा विवृणुते तनुं स्वाम्" (कठ. २.२३) 

इति ।  
निर्विशेषवादिभिस् तु  
एवं व्याख्यातम् 

> “यमेव परमात्मानमेष विद्वान् वृणुते प्राप्तुमिच्छति  
> तेन वरणेन परमात्मा लभ्यः,  
> नान्येन साधनान्तरेण नित्यलब्धत्वात् तस्य" 

इति ।  
अत्र यत्-तदोः सम्बन्ध एव नास्ति,  
उपासकेच्छानुरोधेनैव फल-प्राप्तिः वर्ण्यते ।+++(5)+++ 

[[42]]

सविशेषवादिनां तु  
उपासनम् अपि परमात्म-वरण ( परमात्मानुग्रह) एव हेतुः ।  
परमात्मवरणेन च मुक्तिः  
न तु उपासनं साक्षान् मुक्तेः साधनम्  
इति वैदिकसम्मतः अनुग्रह-सिद्धान्त एवात्र विवक्षितः,  
न तु अविधेयज्ञानेन मोक्षवादः । 

"तेषाम् अहं समुद्धर्ता"  
इति गीतायाम् अपि तथैवोक्तम् ।  
यदि अस्मदुद्धारः अस्मद्धस्त एव वर्तते इति भावना,  
तदा अहङ्कारस्य दुस्त्यजत्वात्  
कथं तस्योद्धारो भवेत् ।  
अत एव वैदिक-मार्गय् एव मोक्षः सुलभः,  
इतरेषां तु क्लेशो ऽधिकतर एव ।  

#### अवाप्त-समस्त-कामस्य लीला
> परमात्मा किम्-अर्थम् उपासकं वृणुते?  
अवाप्त-समस्त-कामस्यानेन को लाभ?  

इति न शङ्कनीयम् ।  

> “प्रियो हि ज्ञानिनोऽत्यर्थम्  
> अहं, स च मम प्रियः " (गी. ७.१७), 

इत्युक्तरीत्या जीवपरमात्मनोः परस्परं प्रीतिविषयत्वेन स्वपुत्रलाभेन  
पितुः सन्तोष इव  
भगवतोऽपि जीवलाभेन सन्तोषः फलं भवत्येव ।  

ज्ञानमार्गिण इदं क्लेशेन निर्वहन्ति ।  

> एवं तर्हि "स एकाकी नारमत" (महोप. १.१ ) इति कथं युज्यते ।  
अवाप्त-समस्तकामस्य अ-रतिर् वा कथम् ।  
इदं +++(वचनम् एव)+++ सर्वं "बालः क्रीडनकैर् इव" 

इति ते मन्यन्ते ।  

[[44]]

बादरायणस्तु "लोकवत् तु लीला कैवल्यम्" (ब्र.सू. २.१. ३३) इत्येव मनुते ।  
अत एव - 

> 'भोगार्थं सृष्टिर् इत्य् अन्ये  
क्रिडार्थम् इति चापरे । 
देवस्यैष स्वभावोऽयम्  
आत्म-कामस्य का स्पृहा " ॥ ( गौड. का. १.९) 

इति वचनम् अपि  
+++(श्रीवैष्णवादिभिर् व्याख्यातम् अपि गौडपादेन रचितम् इति मन्यमानानाम्)+++  
अवैदिकानां तद्-अनुयायिनां न युज्यते ।  
देवस्यैषेति देव-पदं प्रयुञ्जानाः  
आत्मानम् एव विस्मरन्ति ।  
दिवु-क्रीडा-विजिगीषेत्य्-आदि धातोः प्रथमार्थः क्रीडैव ।+++(5)+++  

अतः वैदिक-मार्गस्य बौद्धमार्गस्य च  
अजगजान्तरं वैलक्षण्यम् अवगन्तव्यम् । 

#### मुण्डके
एवम् एव  

> ‘यस्मिन् द्यौः पृथिवी चान्तरिक्षम् ओतं  
> मनः सह प्राणैश्च सर्वैः ।  
> तम् एवैकं जानथात्मानम्  
> अन्या वाचो विमुञ्चथ -  
> अमृतस्यैष सेतुः " (मुण्ड. २.५) 

इत्य्-अत्रापि वैदिक-बौद्ध-प्रक्रिययोर् वैलक्षण्यं द्रष्टव्यम् ।  
तत्र हि 

> "तम् एवैकम् आत्मानं जानथ,  
> एष अमृतस्य सेतुः"  

इति कथनाद् एष इति शब्दः परमात्मवाच्येव । 

अतः परमात्मन एव संसार-पार-प्रापकत्वं वैदिकमार्गे स्पष्टं विधीयते ।  
अत्र 

> "एष"-इत्य्-अनेन पुंल्लिङ्गान्तेन  
"जानथ" इति ज्ञा-धात्व्-अर्थ-भूतं ज्ञानम् एव गृह्यते  

इति ज्ञान-मार्गिणां व्याख्यानम् ।  
किन्तु कथं पुंल्लिङ्गान्तेन "एष" इति पदेन 
धातुच्छन्नं ज्ञानं +++(क्लीबं)+++ ग्रहीतुं शक्यम् ? +++(5)+++  

### देवतानुग्रहमयी संस्कृतिः
किं बहुना वैदिकी संस्कृतिः देवतानुग्रहमयी ।  

तच्च — 

> “देवान् भावयतानेन  
ते देवाः भावयन्तु वः ।  
परस्परं भावयन्तः  
श्रेयः परमवाप्स्यथ" ॥  
( गी. ३.११ ) 

इत्य्-अत्र स्पष्टम् उच्यते ।  

[[43]]

### प्रपत्तौ पर्यवसानम्
किम् अधिकोक्त्या?  
भक्तेरपि पर्यवसानं शरणागतावेव, यतः  

> " न ऋते श्रान्तस्य सख्यायः देवाः " 

इति ऋग्वेदय् एव  
"श्रान्तस्ये"ति पदेन  
आकिञ्चन्यापर-पर्याय-प्रपत्तेः प्रधान-हेतुः निर्दिश्यते ।  

शरणागतिर् एव प्रपत्ति-पदेनापि +उच्यते ।  
श्रीरामानुजैर् एव वेदार्थसङ्ग्रहे उक्तेन 

> " तेषां संसार-मोचनं भगवत्-प्रपत्तिम् अन्तरेण नोपपद्यते "  

इति शपथ एव कृतः ।  
भक्त्य्-आचरणेन भगवद्-अनुग्रहः,  
तेन स्वीयाशक्त्य्-आदि-ज्ञानात् परमात्मनः शरणं याति ।  
एवं शरणागतस्य भक्तिर् वर्धते ।  
एवम् एव भक्ति-प्रपत्त्योः परस्परं पोषणं ज्ञेयम् ।   
एषैव वैदिकी पद्धतिः । +++(5)+++ 

एवम् एव गीतायाम् - 

> " एवं सतत-**युक्ता** ये  
भक्तास् त्वां **पर्युपासते** । 
ये चाप्य् अक्षरम् अव्यक्तं  
तेषां के योग-**वित्तमाः** "  
> ( गी. १२.१) 

इति श्लोके  
पूर्वार्धेन शिक्षितः व्यक्त-मार्गो वैदिकानाम् ।  
उत्तरार्धेन तु अ-वैदिक-बौद्धादीनाम अव्यक्तमार्गः उक्तः ।  
मार्गद्वयस्याऽपि लक्ष्यम् एकम् एवेति च  
"ते प्राप्नुवन्ति मामेव" (गी. १२.४), इत्यनेन स्पष्टीक्रियते ।  
अत्रापि श्रीशङ्कराचार्याः ज्ञानमार्गस्य श्रेष्ठ्यं  
भक्तिमार्गस्य मन्दाधिकारिकत्वं निरूपयन्ति ।  
तच्च बौद्धानां सन्तृप्त्यर्थम् इति ज्ञेयम् ।+++(4)+++ 

## ब्रह्म-सूत्राभिप्रायः
एवं गीतायाः उपनिषदां च वचनानि प्राधान्येन परीक्षितानि ।  
एतद्-उभय-विवक्षितम् अर्थं निर्धारयितुं प्रवृत्तं  
वेदान्त-विचार-शास्त्रं ब्रह्म-सूत्राणि इत्य् उच्यते ।  

### सविशेष-वाद्य्-आनुकूल्यम्
तानि सविशेष-वादिनाम् एवानुकूलानीति  
तट-स्थ-विद्वांसः सर्वेऽपि मन्यन्ते  
इति प्रसिद्धम् एव ।+++(5)+++  
एतदेव पुष्णाति  

### सधर्मकता
एवं प्रत्यधिकरणं ब्रह्म-निष्ठ-धर्मस्यैव हेतुत्वं प्रतिपाद्यते ।

ब्रह्मणः निर्धर्मकत्वे  
हेतोः पक्षवृत्तित्वं कथम् ?

एतेषां विचाराणां सर्वेषामपि समाप्तिवेलायां  
“सर्वोपेता च तद्-दर्शनात्” (ब्र.सू. २.१.३० ), इत्य्-अत्र  
सर्व-शक्त्य्-उपेतत्वं ब्रह्मणः प्रतिपाद्य  
"सर्वधर्मोपपत्तेश्च" (ब्र.सू. २.१.३६),  
इति समापयति सूत्रकारः ।  
एवं सति ब्रह्मणः निर्विशेषत्वं कथम् ?

### शङ्करारोपः
#### वृत्तिकार-मत-तिरस्कारः
… तद्-अनुरोधेनैव श्रीशङ्कराचार्या अपि  
आनन्दमयादिषु +अधिकरणेषु  
प्राचीन-सम्प्रदाय-सिद्धं वृत्तिकार--मतम् उल्लिखन्न् अपि  
स्व-वादं नूतनम् इत्य् एव प्रकटयन्ति ।  

> ‘उपासा-त्रैविध्याद् आश्रितत्वाद् इह तद्-योगात् ' (१.१.३१ ) 

इति सूत्रस्यार्थः  
उपासा त्रिविधा चेतनान्तर्याम्य्-उपासना,  
अचेतनान्तर्याम्य्-उपासना  
स्वरूपत उपासना  
इति उपासना स्पष्टं त्रिविधेति ज्ञायते चेद् अपि  
त्रैविध्यम् इत्य्-अस्य  
"त्रैविध्य-प्रसङ्गाद्" इत्य् एवं व्याख्यानं कृत्वा  
प्रथमं वृत्तिकार-मतं निराकरोति।  

श्रीशङ्कराचार्यः एवम् एव बहुष्व् अधिकरणेषु  
वृत्तिकार-मतम् उल्लिखन्न् अपि  
तन् नाङ्गीकरोति स्म ।  

दहराधिकरणे इदं विशिष्य ज्ञातुं शक्यम् ।  
तत्र  

> "अपरे तु वादिनः  
> "पारमार्थिकं जैवं रूपम्" इति मन्यन्ते  
> अस्मदीयाश् च केचित्"  

इति वचनेन  

> प्राचीनसम्मतः जीव-भेद-वादः प्रामाणिक 

इति स्पष्टं ज्ञायते ।  

> कथम् इदं सम्भवितुम् अर्हति -  
परब्रह्मणः एकत्वस्याखण्डत्वस्य चानिवार्यत्वात् ?  
तस्य चाखण्डत्वे तद्-अंशा जीवाः  
कथम् अनेके भवेयुः?  
अतो मिथ्यात्व-वादेनैवास्य समाधानं वक्तव्यम्  

इति श्रीशङराचार्यस्याशयः स्यात् ।  

### भास्कर-प्रतिक्रिया
… अयन्तु भट्टभास्करः वेद-भाष्य-कर्ता  
वैदिक-सम्प्रदाये अतीव श्रद्धावानासीद्  
इति सम्यग् ज्ञातुं शक्यते ।  
तत्र तत्र पूर्वकालिक-सम्प्रदायम् अप्युल्लिखन्न् अयं  
शङ्कराचार्यस्य वैदिक-सम्प्रदायोल्लङ्घनम् अपि स्पष्टयति ।  
तदानीन्तन-धर्म-सङ्कट-कालस्य भट्टभास्करेण ज्ञातुम् अशक्यत्वाद् एव

एतत् संवृत्तम्  
( एतावद् दूरं विवरण-कारादि-द्वारा-वैदिक-सम्प्रदाये बौद्ध-मत-प्रवेशो जातः)  
श्रीशङ्कराचार्यस्य कालादिकम् अधिकृत्य यद्वक्तव्यं  
तत् सर्वं विस्तरेण पूर्वमेवोक्तम् ।  
स्वप्राणान् एव वैदिक-सम्मतम् ऐकात्म्य-वादं कथञ्चित् पुनः प्रतिष्ठापयितुं  
बहुधा महासाहसं कृतवान् स आचार्यः  
इत्यादिकं तच्चरित्रशोधनेन  
स्पष्टं ज्ञातुं शक्यते ।

[[80]]  
तद्दृष्ट्या भट्टभास्कराचार्यस्य संशोधनमप्य् एतत्  
पूर्वोक्तार्थस्य पोषकं भवेद् इत्य्-अत्र न संशयः ।

> 'सूत्राभिप्राय-संवृत्त्या  
> स्वाभिप्राय-प्रकाशनात् ।  
> व्याख्यातं यैरिदं शास्त्रं  
> व्याख्येयं तन्निवृत्तये' ॥ +++(5)+++

इति भाष्यारम्भे कृता तदीयप्रतिज्ञैव पूर्वोक्तं सर्वमर्थं स्पष्टयति ।

## भेदाभेद-विमर्शः

### अन्य-पद-भिन्न-पदयोर् अर्थ-विचारः 

अन्य-पद-भिन्न-पदयोर् अर्थे विचार्यमाणे  
अन्य-पदार्थे भासमान-भेदस्य,  
भिन्न-पदार्थे भासमान-भेदस्य च महद् अन्तरं प्रतीयते ।  
एतावता कालेन +अयम् अर्थः,  
न केनाऽपि विचारित इव भाति ।  

यद्य् अपि महाभाष्ये 

> "अस्य गोर् द्वितीयो ऽन्वेष्टव्यः इत्युक्ते,  
> गौर् एवान्विष्यते नाश्वो, न गर्दभ" 

इत्य्-अत्र "द्वितीय"-पदं प्रयुक्तम् ।  

तथाऽपि तत्-स्थाने अन्य-पदम् एव प्रयोक्तुं शक्यते  
इति लोक-प्रसिद्धम् ।  
यथा लोके शकट-वाहकयोर् द्वयोर् मध्ये  
ऽन्यतरो ऽकस्माद् यदि मृतः,  
तदा ऽवशिष्टो गौर्  
अभ्यास-वशाद् अन्यं गां निरीक्षत  
इति तदनुभविनः वदन्ति ।  
नो चेत् शिष्टोऽपि गौः शीघ्रं म्रियेत ।  

तादृश-स्थले "द्वितीय"-पदस्य "अन्य"-पदस्य वा  
तत्-सदृशस् तद्-अन्य एव कश्चन विवक्षितः,  
न तु तद्-अत्यन्त-विलक्षणो ऽन्यो गौः ।  

अतश् च अन्य-पदार्थ-घटित-भेदापेक्षया,  
भिन्न-पदार्थ-घटित-भेदस्य च महद् अन्तरं वर्तते ।  

> एतत् कथम् अवगन्तुं शक्यत  

इति चेत्,  

**भेदो** नाम अन्योऽन्याभाव एव ।  
यथा “घटो न पटः" इति प्रयोगे  
घटे पट-भेदो ज्ञायते एव ।  
"पटो न घट" इति प्रयोगेऽपि  
पटे घट-भेदोऽपि ज्ञायते ।  
द्वौ अपि पदार्थाव् अत्यन्तं भिन्नाव्  
इति लोकानुभवः ।  

**अन्य**-पद-व्यवहार-स्थाले तु  
न तथा अत्यन्तं भेदो दृश्यते ।  
सागर-पदार्थस्य तरङ्ग-पदार्थस्य च  
यथा लोक-दृष्ट्या भेद-सत्त्वेऽपि,  
तरङ्गस्य सागर-परिणाम-विशेष-रूपत्वात्  
तरङ्गः यथा सामुद्रो भवति  
समुद्रस्यांशो भवति,  
न च तथैव तुल्य-न्यायेन  
समुद्रस् तारङ्गः तरङ्गस्यांशो भवति ।  
यथा तरङ्गस्य समुद्र-परिणाम-रूपत्वेन  
समुद्रानन्यत्वं तरङ्गे वर्तते,  
न च तथा तरङ्गानन्यत्वं  
समुद्रे प्रतीयते ।  
अत एव शङ्गकराचार्यैर् उक्तं 

> सत्य् अपि भेदापगमे नाथ तवाहं, न मामकीनस्त्वम् ।  
सामुद्रो हि तरङ्गः, क्वचन समुद्रो न तारङ्गः ॥  
( षट्पदीस्तो. ३) ।

[[51]] 

अत्र विवादोऽपि न कर्तुं शक्यते ।  
सामुद्र-पदं हि समुद्र-विकाराणां फेन-बुद्-बुदादीनां समानम् ।  
तारङ्गः समुद्र इत्युच्यते चेत् तु  
बुद्-बुद्-आदयस् तस्य विकारा न स्युः,  
किन् तु समुद्र एव तरङ्गस्य विकारः स्यात्,  
परन्तु न तत् सत्यम्,  
तरङ्ग एव समुद्रस्य विकारो भवति ।  

### कार्य-कारणयोर् अन्यत्वम्
एवम् एव मृत्-परिणाम-रूपस्य घटस्य मृदश् च +अभेदेऽपि,  
यथा मृद्-अन्-अन्यत्वं घटे सम्भवति  
न तु तथा घटानन्यत्वं मृदि वक्तुं शक्यते +++(5)+++-  
यतः शराव-मणिकादीनाम् अपि मृत्त्वेन  
तेषाम् अपि घटानन्यत्व प्रसङ्गात्,  
यथा वा मृज्जन्यः घटः मृदं नातिक्रामति  
न तथा मृत् ।  
मृत् तु घटम् अतिक्रामत्य् एव,  
ततः +++(=मृत्तः)+++ घटस्येव शरावादीनामपि जननात् ।  

एवम् एव तद्-अन्-अन्यत्वम् इत्य्-अत्र  
तच्-छब्देन उपादान-कारणस्य ग्रहणे,  
कार्यं तद्-अन्यन् न भवति,  
कारणं तु मृत्,  
कार्याद् अन्यद् भवत्य् एवेत्य् अर्थः ।  

अत इदं ज्ञायते -  
यत्र द्वयोर् वस्तुनोर् उपादानोपादेय-भावो भवति  
तत्र उपादान-वस्त्व्-अभेद उपादेये वक्तुं शक्यते,  
न तु +उपादेय-वस्त्व्--अ-भेदः उपादाने ।  
यदि मृदो घटस्य चात्यत्यन्तम् अ-भेदः स्यात्  
तर्हि तत्र मृदा शरावादिकं कर्तुं न शक्येत ।  
अतः उपादानोपादेय-भाव-स्थले  
सर्वत्र अ-भिन्न-पद-प्रयोगापेक्षया  
अन्-अन्य-पद-प्रयोग एव समुचितः । 

### जीव-ब्रह्मणोर् अन्यत्वम्
अयम् एव न्यायः  
जीवब्रह्मणोः, अ-चेतन--ब्रह्मणोश् च विषये ज्ञातव्यः।  
चेतनाचेतनयोर् उभयोर् अपि ब्रह्मोपादानम्,  
उभयञ्च ब्रह्मण उपादेयम् ।  
एवञ् च ब्रह्म-जीवयोर् अ-भेदे सत्य् अपि  
ब्रह्मानन्यत्वं जीवस्य,  
न तु जीवानन्यत्वं ब्रह्मणः ।+++(5)+++  

अतः प्रामाणिकतया वक्तव्यं चेद्  
उपादानोपादेय-स्थले अ-भिन्न-पद-प्रयोगापेक्षया  
अनन्य-पदम् एव प्रयोक्तव्यम् ।  
भिन्न-पदार्थो ऽन्य-पदार्थश् च न समानः ।  

… सारतो वक्तव्यं चेद्  
अन्यपदार्थ-भिन्न-पदार्थयोः हार्दं भावं  
यावत् पर्यन्तं कश्चिन्न जानाति,  
तावत् पर्यन्तं शब्दः वर्धेतैव ।

### लक्ष्ये भिन्नान्य-भेदः
एतत्-सूक्ष्म-तत्त्वम् अवगन्तव्यं चेद्  
उपनिषदस् तद्-विचार-रूप-सूत्राणि च परिशीलनीयानि ।  
भिन्नान्य-पदयोर् अर्थे समाने तु  
कथम् एकस्य हेतुत्वेन, +अन्यस्य साध्यत्वेन  
“भेद-व्यपदेशाच् चान्यः" ( ब्र.सू. १.१.२२),  
इति सूत्रे उल्लेख भवेत् ।+++(5)+++ 

सूक्ष्ममन्तरं द्वयोर् एतद् एव -  
भेदो व्यापकः, अन्यत्वं च व्याप्यम् ।  
अत एव जगद्-ब्रह्मणोः भेदो वा ऽभेदो वेति सन्देहे  
“तद्--अन्-अन्यत्वम् आरम्भण-शब्दादिभ्यः" (ब्र.सू. २.१.१५ )  
इत्य् एव सूत्रम् आगतम्,  
न तु "तद्--अ-भिन्नत्वम्" इति सूत्रितम् ।+++(5)+++  

एवम् एव आत्मत्वोपासनाधिकरणे

> जीव-ब्रह्मणोः परस्-परं भिन्नतयोपासना कर्तव्या  
उताभिन्नत्वेन वा? 

इति संशये  
स्वात्मत्वेनोपासना कर्तव्या,  
न तु भिन्नत्वेन,  
अथवा "ऽभिन्नत्वे(न??)" वा +इत्य् उक्तम् ।  
अस्याधिकरणस्य विषय-वाक्ये 

> "अथ योऽन्यां देवताम् उपास्ते  
> अन्योऽसाव् अन्यो ऽहम् अस्मीति  
> न स वेद,  
> अकृत्स्नो ह्येषः"  
> ( बृह. उ. १.४.१०) 

इत्यत्र अन्य-पदम् एव प्रयुक्तं वर्तते ।

[[52]] 

अनन्यत्वेनैव उपासना कर्तव्या  
न तु अभिन्नत्वेन  
इत्य् अभिप्रायः ।  

> " अत एव च अनन्याधिपतिः” (ब्र.सू. ४.४.९) 

इत्य् एव सूत्रितं  
न तु अनधिपतिर् इति ।  

> "स स्वराड् भवति" (छा.उ. ७.२५.२ )  

इति मन्त्रमादाय लिखितं सूत्रं चेद्  
अन्-अधिपतिः इत्येव लेखनीयं स्यात्,  
न तु "अनन्याधिपतिः" । 

एवं सति  
ब्रह्म-जीवयोर् लेशतो भेदस्य  
अन्-अन्य-शब्देन ज्ञाते सति  

> अ-भेदम् आशङ्क्य  
तन्-निरसितुम् आरब्धम् इतर-व्यपदेशाधिकरणं  
कथं सङ्गच्छते?

इति न च मन्तव्यम् -  
जगद्-ब्रह्मणोः सूत्र-कारेणोक्तम् अन्-अन्यत्वम्  
अ-भिन्नत्व-रूपं भ्रान्त्या जानतो जनस्य कृते  
समाधानार्थं तद्-अधिकरणस्य प्रवृत्तत्वात् । 

तद्-अधिकरणे समाधानार्थं प्रवृत्ते सूत्रे  

> "अधिकं तु भेदनिर्देशात्" (ब्र.सू. २.१. २२) 

इत्य्-अत्र जीवापेक्षया ब्रह्मणो भेदः स्वीकृतः,  
किन्तु स भेदः नान्योन्याभाव-रूपः किन्तु अन्यत्व-रूपः ।+++(4)+++ 

एतत्-सूचनार्थम् एव  

> 'भेद-व्यपदेशाच् चान्यः' (ब्र.सू. १.१.२२) 

इति सूत्र-निर्देशवद्  
अत्राऽपि “अधिकं तु भेद-निर्देशात् " ( ब्र.सू. २.१.२२ ) इति सूत्रितम् ।  
अधिक-पदेन जीव-प्रकाशापेक्षया ब्रह्म-प्रकाशस्य वैपुल्यं ज्ञायते। 

अतः, जीव-ब्रह्मणोः सम्पूर्णाभेदाभावाद्  
अ-हित-करण--हिताकरणादि--दोषम् आदाय  
आक्षेपस्य नावकाशः । +++(4)+++  

एतद् एव विचार्य  
'अश्मादिवच् च तद्-अनुपपत्तिः" (ब्र.सू. २.१.२३), इति सूत्रं प्रवृतम् +++(वक्ष्यमाणरीत्या)+++।  

> जीवापेक्षया ब्रह्म-प्रकाशस्य कियद् आधिक्यम्? 

इति चेत्,  

> मनसाऽपि तद् आलोचयितुं न शक्यते ।  
यथा वज्र-लोष्टयोः पार्थिवत्वेन साम्येऽपि  
स्व-रूप-परिशीलने तु  
तत् साम्यम् अर्थ-रहितम् एवेति स्वयं निर्णीयेत  

इति शाङ्करभाष्ये व्याख्यातम् ।  
रामानुजभाष्ये तु  

> यथा वा ब्रह्मणो अश्मनां च तारतम्यं वर्णयितुम् एव न शक्यते,  
तद्वद् जीव-ब्रह्मणोर् एक-जातीयत्वम् अपि न सम्भवति,  
तावन् महद्-अन्तरं वर्तते  

इत्य् अभिप्रायः उक्तः ।  
एतन्-निर्णयस् तु  
विस्तरेण ब्रह्मणः जगन्-निरूपितोपादानत्व-विचार-प्रकरणे क्रियते ।  
उपादानोपादेययोर् अ-भेदो लोक-सिद्धः ।  

> तथा सति जीव-ब्रह्मणोर् अपि +अभेदे सिद्धे  
तयोर् भेदः कथम् उच्यते ?  

इत्य्-अस्य उत्तरम् अपि  
तत्रैव परिशील्यते । 

### भेदाभेद-वादः
निर्विशेषाद्वैतिनः -

> उपनिषद्वाक्यानि प्राधान्येन अद्वैततत्त्वम् एव वदन्ति  
इति शब्दस्वारस्याद् अवगम्यते ।  
अत्यन्त-प्रधान-भूतायां सद्-विद्यायाम्  
" एकमेव अद्वितीयम्" (छा.उ. ६. २),  
इति कारणभूतस्य वस्तुनः  
“एकम्", "एव", "अद्वितीयम्"  
इति पदत्रयेण सम्पूर्णो भेदो निराक्रियते ।  
अतः भेद-प्रतिपादक-वाक्यानि स्वार्थे न प्रामाणानि,  
लोकानुभवाविरुद्धार्थानुवादकत्वाद् 

इति अभेदवादिनाम् आशयः ।+++(5)+++ 

> आहत्य एतादृश-स्थले  
विधि-वाक्यापेक्षया निषेधस्यैव प्राधान्यं लोकानुभवसिद्धम् ।  
>
> > एको महान् नीलो घटः  
>
> इत्यत्र चत्वारि पदानि प्रत्येकं स्वार्थं बोधयन्त्य् एव ।  
"सः नासीद्" इति निषेधे  
एकेन नञा सर्व-निषेधस्य +अनुभवसिद्धत्वाद्  
विध्य्-अपेक्षया निषेधस्यैव प्राधान्यं लोकानुभव-सिद्धम् ।+++(5)+++  
>
> निषेधस्य  
नियमेन प्रतियोगि-सापेक्षत्वात्  
प्रतियोगिसमर्पक-वाक्यस्य बहुदीर्घत्वेऽपि  
एकेन नञा तत्सर्वं निरस्यते  
इति सर्वानुभवसिद्धम् ।  
>
>>  स निषेधोऽपि यदा लोकानुभवसिद्धः  
"न इत्यनेन सर्वनिषेध" इत्यत्र  
"सर्वम् अवगम्यते" इत्यत्र किं प्रमाणम् +++(=??)+++? 
>
> पदानां तु लौकिकार्थ-मात्र-बोधन-परत्वात्,  
न तेषां परमं प्रामाण्यम् ।  
भेद-पर-वाक्यानि तु लोक-सिद्धम् अर्थम् अनुवदन्ति ।  
अतः स्वार्थे न प्रमाणानीति वदन्ति । 



भेदवादिनस्तु –  

> यद्यपि भेदः लोकानुभवसिद्धः,  
स पुनः निषिध्यते चेन् निषिध्यताम् ।  
पर-लोक-विषये तु –  
>
> > ‘तद् विष्णोः परमं पदं  
> सदा पश्यन्ति सूरयः " ( विष्णुसू.५), 
>
> इत्य्-आदि-वाक्ये "पश्यन्ती"ति सकर्मक-धातुर् वर्तते ।  
तेन दर्शन-कर्तृ--दर्शन-कर्म--दर्शनानीति त्रयम् आवश्यकम् ।  
"पश्यन्ति सूरयः" इति बहुवचनेन बहून् उक्त्वा  
"सदा" इति सार्वकालिक-दर्शनस्यापि प्रतिपादनेन  
एतेषां स्वार्थे प्रामाण्यम् आवश्यकम् ।  
>
> [[62]]
>
> अतः लोक-प्रसिद्ध-भेदापेक्षया  
अन्यादृशभेदोऽप्यस्तीति  
अङ्गीकार्यम् एव ।+++(4)+++ 
>
> > तर्हि अभेद-वाक्यानां का गतिः  
>
> इति चेत् "सम्पन्नो व्रीहिः",  
"पुरोहितोऽयं राजा संवृत्तः"  
इत्यादिषु वाक्येषु  
सादृश्यादि-परतया ऐक्य-निर्वाहस्य  
सर्वैर् अङ्गी-कृतत्वाद्  
अभेद-वाक्यानाम् अपि  
तथैव निर्वाह-सम्प्रपन्नत्वे कथम् अन्यतर-त्यागः? 

अभेदवादिनः -

> "सम्पन्नो व्रीहिर्" इत्यत्र व्रीहीणाम् एकत्वस्य प्रत्यक्ष-सिद्धत्वाद्  
अपोहितुं न शक्यम् ।  
अतः जाति-दृष्ट्या व्रीहीणाम् एकत्वं लौकिकम् ।  
एवं "पुरोहितोऽयं राजा संवृत्तः" इत्य् अपि प्रयोगः  
पुरोहितस्य राजवत् सम्पद्-आधिक्ये लोक-सिद्धः ।  
एवम् उभयोः प्रत्यक्ष-सिद्धत्वेन  
तादृश-प्रयोगाणाम् अन्यथा-नयनम् अनिवार्यम् ।  
> 
> श्रुतयस् तु लोकातीतार्थम् एव बोधयितुं प्रवृत्ताः,  
तत्र एवम् औपचारिकादि-निर्वाहः केन प्रमाणेन कर्तव्यः ?+++(5)+++ 

भेदवादिनः -

> भेदस्याप्य् अलौकिकत्वात्  
"सूरयः" इत्य्-आदीनां बहुवचनान्ततया  
तेषाम् औपचारिकत्वे किं प्रमाणम् ?+++(5)+++ 

अभेदवादिनां समाधानम् 

> पश्यन्तीत्य्-अत्र  
> दर्शनस्य श्रवणात् त्रिपुट्या आवश्यकत्वेन  
> कर्ता, कर्म, करणमिति त्रयम् अनिवार्यम्,  
> फलतो भेदः अनिवार्यः ।  
> यावत् पर्यन्तं त्रिपुटी वर्तते  
> तावत्पर्यन्तं भेदः अनिवार्यश् चेद् अपि  
> 
> > " यत्र तु द्वैतम् इव भवति  
> तद् इतर इतरं पश्यति,  
> यत्र तु सर्वम् आत्मैवाभूत्  
> तत् केन कं पश्येत्  
> केन कं विजानीयाद्" (बृह. उ. २.४.१४ ) 
> 
> इति त्रिपुटी यत्र निषिध्यते  
> तत्र अ-भेदस्यावश्यकत्वाद्  
> अद्वैतम् एवान्तिमं तत्त्वं स्वीकर्तव्यम् ।  
> अतः दिव्येष्व् अपि +अनुभवेषु  
> त्रिपुट्याः वर्तमानत्वात् तारतम्यम् अनिवार्यम् ।  
> किन्तु यत्र तारतम्यं वर्तते,  
> तस्य समाप्तिः कुत्रचिद् भेदवादिभिर् अपि वक्तव्यैव ।  
> अन्तिमावस्था-पर्यन्तं कुत्रापि भेद-समाप्तिर् नास्ति चेत्,  
> कदापि भेदः नापगच्छेच् चेद्  
> भवताम् परम-पुरुषार्थो दुर्-निरूपो जातः ।  
> यावत् पर्यन्तं लोक-पदम्,  
> "पश्यन्ति"-पदं वा वर्तते  
> तत्र भेद-सत्त्वेऽपि  
> 
> > "यत्र तु सर्वम् आत्मैवाभूत्  
> तत् केन कं पश्येत्  
> केन कं विजानीयात्" 
> 
> इत्य्-आदि-श्रुत्य्-उक्त--सर्व-भेद-शून्य--शुद्ध-चैतन्य-स्वरूपे  
> सर्व-भेद-निषेधो ऽनिवार्यः ।  
> अतश्च अद्वैतम् एव अन्तिमं तत्त्वम् ।  
> नो चेत् तारतम्यावधिर् एव न स्यात् ।  
> 
> तारतम्यम् एव पुरुषार्थश् चेत्  
> "स ह्य् अ-विशुद्धि-क्षयातिशय-युक्तः"  
> इति साङ्ख्य-न्यायस्य अ-निवार्यता-प्रसङ्गः ।  
> तस्योत्तरं भेद-वादिभिः किं वक्तुं शक्यम् ? 

[[63]]

भेदवादिनाम् उत्तरम्- 

> साङ्ख्य-मते कैवल्यस्याङ्गी-कारात्  
सर्वेषाम् आत्मनां शुद्धौ  
परस्-परं दर्शनाद्य्-अ-भावाद्  
एतादृशी समस्या नास्त्य् एव ।  
सर्व-सङ्गान् निवृत्तः  
पुष्कर-पलाशवन् निर्लिप्त आत्मा  
तथैव तिष्ठतीति +अङ्गीकार्यम् ।  
+++(परस्-पर-विषये??)+++ त्रिपुटी-लयः समग्रतया अङ्गीक्रियते चेन्  
न काप्य् अ-पुरुषार्थशङ्का  । 

इति। 

अभेदवादी- 

> एवं तर्हि माण्डूक्योपनिषदि  
> 
> > " नान्तः प्रज्ञं न बहिः प्रज्ञ....... ऐकात्म्यप्रत्ययसारं शान्तं शिवमद्वैतम् " माण्डु. उ. ७)  
> 
> इत्यादिश्रुत्या अद्वैत-तत्त्वस्य प्रतिपादनात्  
> सर्व-द्वैत-निषेधस्य प्रामाणिकत्वाद्  
> द्वैतं तु अप्रामाणिकम् एव ।  

#### सविशेषाद्वैति-परिहारः
सविशेषाद्वैत-वादिनस् तु -  

> मुक्तौ तारतम्यादीनां सर्वथा अनङ्गीकाराद्  
ऐक्यं नाम ब्रह्म-भावापत्तिर् एवेति उपपद्यते ।  
तत्र च "अयम् आत्मा सर्वानुभूः" (बृह. उ. २।५।१९),  
इति सर्व-विधानुभवानाम् आत्म-स्वरूप-रूपत्वात्  
तस्य चात्मनः अनन्तत्वाद्  
एतद्-उपरि विचारादीनां नावकाशः ।  
एतद्-दृष्ट्यैव माण्डूक्योपनिषदि "ऐकात्म्य-प्रत्यय-सारम्" इति प्रवृत्तम् ।  
अत एव "पश्यन्ति" इत्यादीनां सम्पूर्ण-त्रिपुटी-लयाभावाद् अनुभवः  
तारतम्यापन्न एव ।  
>
> > " कालं स पचते तत्र  
> न कालस् तत्र वै प्रभुः" 
>
> इत्य्-उक्तत्वात्  
"सदा" इति काल-निर्देश औपचारिक एव । 

वस्तुतस् तु  
अस्योत्तरम् एव दातुं प्रवृत्ताः श्रीमद्-रामानुजाचार्याः  

> "भेदो वा अभेदो वा  
> द्व्य्-आत्मकता वा  
> कोऽयम् अर्थः समर्थितः " ? 

इति प्रश्नम् उत्थाप्य 

> "सर्वस्यापि वेदवेद्यत्वात्  
> सर्वं समर्थितम्" 

इति वदन्ति ।+++(4)+++  

### रामानुजः
इदानीन्तन-पण्डित-लोक-दृष्ट्या  
रामानुजाचार्याः शुद्ध भेदवादिन एव  
इति तदीयैः परकीयैर् अपि निर्णीतं वर्तते ।  
अतः अस्योत्तरं चिन्तनीयम्।  

… रामानुज-मतम् इदानीन्तन पण्डितैः भेदवादित्वेनैव यद्यपि परिगणितं,  
परन्तु अ-भेद-श्रुतीनाम् अपि प्रधान्याङ्गीकाराद्  
रामानुजो न केवलं भेदवादी ।  
अयं भेदाभेद-समन्वय-वादीत्येव प्रतिभाति ।

अत एव वेदार्थसङ्ग्रहे

> "भेदो वा अभेदो वा द्वयात्मकता वा  
> वेदान्तवेद्यः कोऽयमर्थः समर्थितः"

इति प्रश्नं स्वयमुत्थाप्यापि

> "सर्वस्यापि वेदवेद्यत्वात् सर्वं समर्थितम्"

इति वदति ।

अत आचार्यस्य तस्य  
केवलभेदवादित्वं निर्णेतुं न शक्यते एव ।  
तर्हि अभेदस्यापि प्रामाण्याङ्गीकारे  
भेदाभेदवादी इत्यपि वक्तव्यं भवेद्  
आधुनिक पण्डित-संस्कार-दृष्ट्या ।  
प्रत्युत समन्वयाधिकरणे,  
भेदाभेदवादस्य बहुविस्तरेण अनेन दूषितत्वाद्  
अयं न भेदाभेदवादी इत्य् अवश्यम् अङ्गीकर्तव्यम् ।  
तर्हि कः पक्षः तस्येति प्रश्ने  
तस्योत्तरं वासनाग्रस्तैः पण्डितैर् ग्रहीतुम् अशक्यत्वात्  
क्लेशोऽनिवार्यः ।

यतः इदानीन्तन-पण्डितानां मनसि,  
रामानुजस्य भेदवाद इति चेत्,  
नैय्यायिक-मतम् इव, आनन्दतीर्थमतम् इव वा भवेद् रामानुजमतम् अपि ।

[[67]]
यतः

- नैय्यायिकास् तु  
  सर्वत्र सम्पूर्ण-भेदम् अङ्गीकुर्वन्ति ।
- वेदान्तिषु +आनन्दतीर्थीया अपि  
  यावद्-द्रव्य-भावि-गुणानां गुणिनश् च अत्यन्तम् अभेदः,  
  अ-यावद्-द्रव्य-भावि-गुणानां गुणिनश् च भेदाभेदौ,  
  अन्यत्र घट-पटादिषु तु भेद एवेति स्वीकुर्वन्ति ।

इतरे सर्वेऽपि कुत्रचिद् भेदं, कत्रचिद् अभेदं, कुत्रचिद्भेदाभेद  
इति विलक्षणतया वादं कुर्वन्ति ।  
यथा अद्वैतीति प्रसिद्धः शङ्कराचार्यः,  
ब्रह्मणः शशशृङ्गस्य च,  
एवं मायायाः ब्रह्मणश् च +अभेदम् अङ्गीकुर्याद्वा ?  
सुस्पष्टतया उत्तरं वक्तुं शक्यते वा ?  
एवम् एव सर्वेष्व् अपि सिद्धान्तेषु  
यत्र कुत्रचिद् भेदो वा, अभेदो वा +अङ्गीकार्य एव ।

भेदाभेदयोर् अविरोध इति वादस् तु  
श्रीभाष्ये समन्वयाधिकरणे विस्तरेण निरस्तः।+++(4)+++

तथा च अ-भेदवादः, भेदवादः, भेदाभेदवादश् चेत्येते वादा
बह्वनन्तरकालिकाः।  
अतो वस्तुतो दर्शनेषु  
एवं विभाग एवाप्रामाणिकः ।

अत एव श्रीमद्भाष्यकारैः वेदार्थसङ्ग्रहे -

> सर्वस्यापि वेदवेद्यत्वात् सर्वं समर्थितम्

इत्युक्तम् ।

#### आम्रः
एकम् आम्र-बीजमङ्कुर-काण्ड-शाखा -  
पत्र-पुष्प-फलादि-भेदेन विवृध्य  
महान् आम्र-वृक्षो भवति ।  
तत्-तादृश-स्थले  

> "आम्रे भेदो वा अभेदो वा" 

इति पृच्छ्यते चेद्   
उत्तरं किम् ?  

> > बीजेऽभेदः  
शाखादौ भेद  
> 
> इति तत्-तद्-अवस्था-भेदेन भेदः, अभेदश्च सङ्गच्छते  

इत्येव वक्तव्यम् । +++(5)+++

यद्यपि ब्रह्मविषये 

> एकत्वे सति नानात्वं  
नानात्वे सति चैकता । 
अचिन्त्यं ब्रह्मणो रूपं  
कस्तद् वेदितुमर्हति ॥ 

इत्युक्तं  
वेदार्थसङ्ग्रहय् एक-कालावच्छेदेनैव  
एतादृशे एकत्व-नानात्वे ब्रह्मणः वर्ण्यते ।  
अत एव ब्रह्मणो रूपम् अचिन्त्यम्  
इत्यपि +आश्चर्यं प्रकटितम् ।  
एवं सति पूर्वकालावच्छेदेनैक्यम्,  
अनन्तरकालावच्छेदेन नानात्वं च दृश्यते ।  
अतः "कथम् अयं दृष्टान्तः प्रकृते युज्यते?"  
इति शङ्का स्यादेव ।  

परन्तु बीजम् एव वृक्ष-रूपेणापि परिणतं हि वर्तते ।  
किञ्च आम्रत्व-रूपैक्यं वृक्षे सर्वत्र वर्तत एव ।  

[[64]]  
अतः एकत्व-नानात्वादिकं परस्-पर-विरुद्धम् अपि  
एक-कालावच्छेदेनापि दृश्यत एव ।  

#### शङ्कराङ्गीकारः
एकेन मृत्-पिण्डेन  
जातेषु घट-शराव-मणिकादिषु मृत्त्वम् अनुवृत्तम् एव ।  
अत उपादानोपादेय-स्थलय् एकत्व-नानात्वयोर् विरोधो नास्ति । 

अत एव शाङ्कर-भाष्येऽपि 

> " यथा च कारणं ब्रह्म  
> त्रिषु कालेषु सत्त्वं न व्यभिचरति,  
> तथैव कार्यम् अपि जगत्  
> त्रिषु कालेषु सत्त्वं न व्यभिचरति ।  
> एकञ्च पुनः सत्त्वम्,  
> अतोऽप्य् अनन्यत्वं कारणात् कार्यस्य" +++(5)+++  
> (ब्र.सू. २.१.१७) 

इत्यादयः पङ्क्तयोऽपि पूर्वोक्तार्थे अनुसन्धेयाः । 

[[44]] 

… सर्वं जानन्तोऽपि श्रीशङ्कराचार्याः  
केवलं बौद्धानां सन्तृप्त्य्-अर्थम् एव  
बहून् विषयान् आच्छादयन्तीति ज्ञायते ।+++(5)+++

अत्र तावत्

> “हृदा मनीषा मनसा ऽभिक्लृप्तः  
> य एनं विदुस् तेऽमृता भवन्ति"  
> (कठ. २. ५.१०),

इत्य् अयं मन्त्रः प्रथमं स्मरणीयः ॥

## जगत्-सत्यत्व-मिथ्यात्व-विचारः 
### शाङ्करोक्त-मिथ्यात्वम्
पण्डितानां विवादस्य परमकारणभूतेषु विषयेषु  
जगत्सत्यत्वमथ्यात्वविचार एकः ।  
"ब्रह्म सत्यं जगन् मिथ्या" (विवेकचूडामणिः)  
इति जगतो मिथ्यात्वं शङ्कराचार्यैर् एवोद्घोषितम्  
अद्याऽपि तद्-अनुसारिणो मन्त्रवद् इदं पठन्ति ।  
आस्तिकेषु एते शङ्कराचार्या एव जगन्-मिथ्यात्व-वादिनः,  
नान्यः कश्चित् ।  
तस्य मूलं माण्डूक्योपनिषदम् अवलम्ब्य  
गौडपादाचार्यैः लिखिताः कारिकाः ।  
तासाम् अपि मूलं माध्यमिक-कारिका  
इति श्रीशिवराम-कारन्त-कृतय् अपूर्व-पश्चिमाख्ये ग्रन्थे उल्लिखितं वर्तते ।+++(4)+++  

तथा च निर्विशेषब्रह्म-वादिभिः सर्वं मिथ्येति वादे स्वीकृते,  
सविशेषं ब्रह्म मिथ्या,  
वेदोऽपि मिथ्या,  
ब्रह्मणो ऽवतारा रामकृष्णादयो मिथ्या,  
गीतोपदेशः मिथ्या,  
मन्वादि-स्मृतयोऽपि मिथ्या भवेयुः ।  
तदा किम् अवशिष्टं वैदिक-संस्कृतौ?+++(5)+++ 

[[65]]

वैदिक-संस्कृतिस् तु  
ब्रह्मणः स्वरूप-रूप-गुण-विभूत्य्-अवलम्बनेन  
जीवानाम् उत्तमां स्थितिं प्रदर्शयति ।  
एतादृश-वैदिक-संस्कृतौ मिथ्यात्व-वाद-प्रदर्शनं  
शङ्कराचार्यैः केवलं बौद्धानां सन्तृप्यर्थमिति ज्ञायते ।  

किं बहुना जीवस्यापि जगद्-अन्तर्गतत्वात्  
"जीवो ब्रह्मैव नापरः" इत्य्-अस्यार्थः  
जीवस्य मिथ्यात्वे तद्-अभिन्नस्य ब्रह्मणोऽपि मिथ्यात्वम् अ-निवार्यम् ।  
अन्ततः भिक्षु-पाद-प्रसरण-न्यायेन शून्य-वादापत्तिः स्यात् ।  
तत्रापीष्टापत्तौ प्रच्छन्नबौद्ध-वादापेक्षया प्रत्यक्ष-बौद्धमतमेव स्यात् ।  

> न वयं प्रच्छन्नबौद्धाः,  
बौद्धा एव प्रच्छन्नवैदिकाः  

इत्युच्यते चेद्  
उभयोर् अविशेष एव स्यात् ।+++(5)+++  

#### दृष्टि-सृष्टि-वादो न
…

> "दर्शनेन वस्तुसृष्टिः  
> दर्शनाभावेन तन्नाशः "

इति न वैदिक-मतं  
किन्तु विज्ञान-वादिनां मतम् ।

अत एव “वैधर्म्याच् च न स्वप्नादिवत्" ( ब्र.सू. २.२.२८)  
इति सूत्रीय-शाङ्कर-भाष्ये

[[66]]

> “न स्वप्नादि-प्रत्ययवज् जाग्रत्-प्रत्यया भवितुम् अर्हन्ति ।  
> कस्मात् ? वैधर्म्यात् ।  
> वैधर्म्यं हि भवति स्वप्न-जागरितयोः ।  
> किं पुनर्वैधर्म्यम् ? बाधा-बाधाव् इति ब्रूमः ।  
> बाध्यते हि स्वप्नो पलब्धं वस्तु प्रतिबुद्धस्य -  
> मिथ्या मयोपलब्धो महाजनसमागम इति।  
> न ह्य् अस्ति मम महाजनसमागमो  
> निद्रा-ग्लानं तु मे मनो बभूव  
> तेनैषा भ्रान्तिर् उद्बभूवेति ।  
> एवं मायादिष्व् अपि भवति  
> यथा-यथं बाधः ।  
> नैवं जागरितोपलब्धं वस्तु स्तभ्भादिकं कस्याचिद् अप्य् अवस्थायां बाध्यते'

इति स्वाप्न-प्रत्यय--जाग्रत्-प्रत्यययोः समानत्वं नास्तीति कथनाद्  
दृष्टि-सृष्टि-वादो न वैदिक  
इति ज्ञायते ।

(… “सत्त्वच् चापरस्य” (ब्र.सू. २।१।१७ ), इति सूत्रव्याख्यावसरे

> " यथा च कारणं ब्रह्म  
> त्रिषु कालेषु सत्त्वं न व्यभिचरति  
> इत्य् अतावन्-मात्रेण +अ-समग्रतां मन्यमाना आचार्याः,  
> एकञ्च पुनः सत्त्वम्”

इति पुनरपि व्याचख्युः ।  
पुनर् अपि पण्डितैः यदि यद्वा तद्वा अर्थः क्रियते चेत्  
तत्र पण्डिता एव प्रमाणम् । )

एवं जगतः सर्वथा मिथ्यात्वे  
" भावे चोपलब्धेः " (ब्र.सू. २।१।१६),  
“सत्त्वाच्चापरस्य " (ब्र.सू. २।१।१७),  
" असद् व्यपदेशान्न् एति चेन् न  
धर्मान्तरेण वाक्य-शेषाद् युक्तेः शब्दान्तराच्च" (ब्र.सू. २।१।१८),  
"पटवच्च" (ब्र.सू. २।१।१९),  
"यथा च प्राणादिः " (ब्र.सू. २।१।२०),  
इत्य्-आदि-सूत्राणि साङ्ख्य-मत-प्रक्रियया  
सत्-कार्य-वाद-परतयैव वैदिकानां सन्तृप्त्य्-अर्थं तैरेव कथं व्याख्यातानि?

… एवं प्रासङ्गिकं सर्वं परिसमाप्य,  
साङ्ख्याक्षेप-निराकरण-प्रसङ्गे  
"उपसंहार-दर्शनाद् इति चेन्न क्षीरवद् +धि" (ब्र.सू. २।१।१४ ),  
इत्येवोदाहृतं सूत्रकारेण  
न तु रज्जु-सर्पादिः ।+++(5)+++  
अतः मिथ्यात्व-सूचकं विवर्त-पदं बौद्धानां सन्तृप्त्य्-अर्थमेवोच्यते ।  
एवं विवर्तवादस्य मिथ्यात्व-साधन-परत्वे  
कृत्स्न-प्रसक्त्य्-अधिकरणस्य कथम् उत्थितिः ।  
साक्षात् परिणामवादे एव  
तद्-अधिकरणस्य अन्वर्थत्वं स्पष्टमस्ति ।

[[74]]

… एवं च जगन्-मिथ्यात्व-वादः  
जगद्-अनित्यत्व-वादे एव पर्यवस्यतीति मन्तव्यम् ।+++(4)+++  
ब्रह्म-सदृश-सत्यत्वाभावाद् एव  
जगतो मिथ्यात्वं वैदिक-सम्मतम् ।+++(4)+++  
ब्रह्मणीव निरुपाधिक-सत्तायोगाभावाद् एव  
जगतः +असत्यत्वं  
श्रीभाष्ये जन्माद्यधिकरणे उक्तम्,  
तच् च न मिथ्यात्व-रूपम्,  
किन्तु अनित्यत्व-रूपम्  
इति+ अन्यत्र विस्तरेण प्रतिपादितम् ।

### सिद्धान्ते मिथ्यात्वम्
अतः मिथ्यात्वं न रज्जुसर्पवत्,  
किन्तु ब्रह्मणि विद्यमान-सर्व-देश--सर्व-काल-वृत्तित्व-रूप-सत्यत्वापेक्षया भिन्नत्व-रूपम्,  
अतः मिथ्यात्वं तरतमभावापन्नं स्वीकर्तव्यम् ।  
तथा सत्य् एव  
"प्राणा वै सत्यं, तेषाम् एष सत्यम्" (बृह. उ. ) इति श्रुतिः सङ्गच्छेत ।  

यथा प्राण-रूप-जीवापेक्षया  
ब्रह्मणः सत्यतमत्व-स्वीकारेण,  
सत्यत्वे तारतम्यम् स्वी-कृतं  
तद्वद् एव मिथ्यात्व-तारतम्येऽपि प्रमाणं भवति । 

… जगत्सत्यत्वमिथ्यात्वविषये सामरस्यम् अतीव दुःशकम् इत्यापाततः प्रतीयते ।  
परन्तु जन्माद्यधिकरणे श्री-रामानुजैः  
'सत्यं ज्ञानमनन्तं बह्म' (तैत्ति. उ. २.१) इति विवरणवेलायां

> सत्य-पदं निरुपाधिक-सत्ता-योगि ब्रह्माह ।  
तेन विकारास्पदम् अचेतनं  
तत्-संसृष्टश् चेतनश् च व्यावृत्तः,  
नामान्तर-भजनार्हावस्थान्तर-योगेन  
तयोर् निरुपाधिक-सत्ता-योग-रहितत्वात् "

इति स्पष्टं

> सत्य-पदेन अचित्तत्त्वं तद्-उपहितं चित्तत्त्वं च व्यावृत्तम्

इति अभिधानाच् चिद्--अ-चिदोः सत्यत्वं नास्तीति प्रतीयते ।

तर्हि

> जगद् असत्यम्  
इति श्रीरामानुजैर् अङ्गीकृतं वा?

इति प्रश्ने  
अत्रैव वर्तते क्लेशः ।

### अनित्यं न मिथ्या
> "यस्मिन् देशे, यस्मिन् काले, यस्य सद्-भावः प्रतिपन्नः,  
> तस्मिन्न् एव देशे, तस्मिन्न् एव काले, तस्याभावः येन रूपेण प्रतिपन्नश् चेत् 
> तत्र विरोधाद्,  
> बलवतो बाधकत्वं,  
> बाधितस्य च निवृत्तिः" 

इति श्रीभाष्यम् ।  
यथा शुक्तौ रजत-भ्रमे यदा  
"नेदं रजतं, किन्तु शुक्तिः”  
इति यथार्थज्ञानं भवति,  
तदा  
यस्मिन् देशे, यस्मिन् काले,  
मया शुक्तौ रजतं ज्ञातम्,  
तस्मिन् देशे, तस्मिन् काले तद् रजतं नासीद्  
इति बाधक-ज्ञानं भवति ।  
तेन बाध्य-रजत-ज्ञानस्य निवृत्तिः भवति ।  
तन्-निवृत्त्या तद्-विषयक-रजतस्य बाध्यत्वं,  
निवृत्तिश् च सिध्यति ।  
यस्य निवृत्तिः भवति तस्यैव मिथ्यात्वम् ।  

जगति अनुभूतानां पदार्थानां  
ज्ञानानन्तरं नाशेऽपि  
तस्मिन् काले तस्मिन् देशे मया पूर्वं ते नानुभूताः  
इति बाधकज्ञानं न भवति ।+++(5)+++  
अतः तस्य पूर्व-कालिक-ज्ञानस्य कदापि बाधो न भवति ।  
बाधाभावात् तस्य मिथ्यात्वम् अपि न सम्भवति ।  

> अनुवर्तमानत्वं सत्यत्वं,  
व्यावर्तमानत्वं मिथ्यात्वम् 

इति निर्विशेषाद्वैतिनां लक्षणं तु  
न लोक-सम्मतम् ।  
अनुवर्तमानस्य सत्यत्व-स्वीकारे ऽपि  
व्यावर्तमानत्वं मिथ्यात्वं  
तु न वक्तुं शक्यते  
किन्तु अनित्यत्वं देश-परिच्छिन्नत्वं वा वक्तुं शक्यते ।+++(4)+++  
अनित्यत्वं तु न मिथ्यात्व-रूपं  
किन्तु तत्-तद्-देश-काल-मात्र-वृत्तित्वम् ।+++(5)+++  
अत्र शब्दाडम्बर-परिष्कारम् अन्तरा  
केवल-प्रमेय-दृष्ट्या चिन्तनीयम् +++(नाम श्रुत्य्-उक्त-भावेन??)+++। 

### ब्रह्म
… ब्रह्म यादृशं सत्यं  
तादृशं सत्यमचेतनं  
तत्-संसृष्टश् चेतनश् च  
कथम् अङ्गीकर्तुं शक्यः?  
अत एव श्रीभाष्ये

> निरुपाधिक-सत्ता-योगि ब्रह्म

इत्य् एवोक्तम् ।  
सत्तायां निरुपाधिकत्वं नाम  
न केवलम् अबाधितत्वं  
किन्तु देशतः, कालतः, स्वरूपतश् च प्रतिषेधानर्हत्वम् ।

ब्रह्मणो विभुत्वाद्  
देशतः प्रतिषेधानर्हत्वम् अनिवार्यम् ।  
एवं स्वरूपत एव नित्यत्वात्  
कालतः प्रतिषेधानर्हत्वम् ।

> "सर्वं खल्विदं ब्रह्म" (छा.उ. ३.१४)

इति श्रुत्या  
सर्वस्यापि ब्रह्म-स्वरूपत्वाद्  
घट-पटादीनां परस्-पर-व्यावृत्तिर् इव  
"इदं ब्रह्म ने"ति,  
अर्थाज् जगति विद्यमानं किमपि वस्तु ब्रह्मभिन्नत्वेन व्यावर्तयितुं न शक्यते।

### अचेतनाः
[[68]]  
जगति विद्यमानानाम् अचेतनानाम् अ-विभुत्वाद्  
देशतः प्रतिषेधार्हत्वम् अनिवार्यम् ।  
एवं सर्वस्याप्य् अ-नित्यत्वाद्  
"इदानीम् अस्ति, तदानीं ने"ति कालतः प्रतिषेधार्हत्वम् ।

एवमेव घटपटादीनां सर्वेषाममपि वस्तूनां  
स्वरूपत एव "इदम् इदं न" इत्य् एव गृह्यमाणत्वात्  
परस्परं प्रतिषेधार्हत्वं वर्तते एव ।

### चेतनाः
चेतनस्यापि संसारिणः तादृशाचिद्-उपाधिकत्वात्  
परस्परं प्रतिषेधो ऽनिवार्यः ।  
अन्यथा हि सर्वं साङ्कर्यमयं स्यात् ।

### अनृतता, सत्यता
चिद्-अचितोः ब्रह्मणीव निरुपाधिक-सत्ता नास्तीत्य्-अनेन  
सत्तैव नास्तीति नार्थः ।  
किन्तु सोपाधिक-सत्ता वर्तते एव,  
एवं सत्यपदेन निरुपाधिक-सत्ता-योगि-ब्रह्मणो ऽभिधानाज्  
जगतोऽसत्यत्वं सिध्यति ।  
तच्च अनृतत्वम् इत्येव तात्पर्यम् ।  
न तु +इदानीन्तन-पण्डितानाम् इव मिथ्यात्व-रूपं  
किन्तु ऋत-भिन्नत्वम् ।

> “सत्यं चानृतं च सत्यम् अभवत् " ( तैत्ति. उ. २.६ ),

इति श्रुत्या  
अनृतम् अपि सत्य-पदेन साकं पठित्वा  
उभयम् अपि सत्यम् एव भवति,  
नासत्यम् इति घुष्यते ।+++(5)+++  
पुनर् अपि

> "यद् इदं किञ्च तत् सत्यम् इत्य् आचक्षते " ( तैत्ति. २.६),

इत्य् अनेन  
तस्य जगतः सत्यत्वम् एव दृढी-क्रियते ।

> "यच्च किञ्चिज् जगत्सर्वं  
दृश्यते श्रूयतेऽपि वा ।  
अन्तर्बहिश्च तत्सर्वं  
व्याप्य नारायणः स्थितः ॥  
(तैत्ति.महा.उ.सहस्र.अनु.)

इत्युक्त्या  
परिदृश्यमानं सर्वम् अपि  
नारायणेन व्याप्तम् इति चेत्  
तस्य मिथ्यात्वं न सम्भवति ।+++(5)+++

अन्तर्यामि-ब्राह्मणे  
सर्वं नारायणस्य शरीरम् इति तस्यान्तर्यामित्वं प्रतिपादितम् ।  
जगतो मिथ्यात्वे  
कथं नारायणस्य अन्तर्यामित्व-सम्भवः?  
मिथ्याभूतस्यापि वस्तुनो ऽन्तर्यामित्व-स्वीकारे  
रज्जु-सर्पादीनाम् अपि नारायणः +अन्तर्यामीति वक्तव्यं भवेत् ।+++(5)+++  
अतः जगतः सत्यत्वम् अन्-ऋतत्व-रूपम् ।

### ऋतत्वम्
ब्रह्मणि विद्यमानं सत्यत्वं तु **ऋतत्व**-रूपम् ।  
अतः +ब्रह्म ऋतं सत्यम् उभयम् अपि भवति ।  
जगत्तु **ऋत-भिन्नं सत्यम्** ।

एवं च "सत्यपदेन जगद्-व्यावृत्तिः"  
इत्यस्य "जगतः अनृतत्व-त्रूपं सत्यत्वम् अस्ति" इत्यर्थः ।  
न तु +अ-सत्यत्व-रूपं मिथ्यात्वम् ।  
अत एव भाष्यकारैर् एव तयोः अनुपदम् एव

> " सतत-विकारास्पदत्वेन निरुपाधिक-सत्ता-विरहाद्"

इत्य् अभिहितम् ।
अनेन सत्यत्वे तारतम्यम् अस्तीति ज्ञायते ।  
ब्रह्मणि यादृशं सत्यत्वं  
न तादृशं चेतनाचेतनयोः सम्भवति ।  
ब्रह्मणि विद्यमानं सत्यत्वं  
सर्व-देश--सर्व-काल-वृत्तित्व-रूपं सर्व--स्व-रूप--रूपत्वञ् च ।  
अत एव **ऋत**-शब्द-वाच्यं भवति ब्रह्म ।

[[69]]

अचेतनं सदा-परिवर्तन-शालि,  
तत्रापि केचन अ-चेतन-पदार्थाः क्षणिकाः,  
केचन दिनैकावस्थायिनः  
केचन पक्ष-मास-वर्षादि-पर्यन्त-स्थायिनः ।  
एतेषां सत्तायाः काल-देशोपाधिकत्वान् निरुपाधिकता नास्ति ।  
तथा च एतेषु निरुपाधिक-सत्ता-रहितत्वं  
रज्जु-सर्पादिवन् न मिथ्यात्व-रूपं  
किन्तु अनित्यत्व-रूपम् ।  
एतादृशा चेतनोपाधिका जीवा अपि सतत-परिणामशालिनः,  
तेऽपि अनित्या एव ।

### निगमनम्
एतावता ब्रह्मण इव निरुपाधिकसत्तावत्त्वं नान्यत्र दृश्यते ।  
एतेन सत्ये तारतम्यं स्पष्टं भवति ।  
अचेतनं सत्यं, जीवाः सत्यतराः, ब्रह्म तु सत्यतमम् ।  
एतदेव मिथ्यात्वे तारतम्यं भवति ।  
ब्रह्म-दृष्ट्या जीवाः मिथ्यारूपाः,  
जीवापेक्षयापि अचेतनं मिथ्येति वक्तुं शक्यते ।  
निर्विशेषाद्वैतमते +उच्यमानं  
ब्रह्मभिन्नस्य मिथ्यात्वम्  
एतादृश-तरतम-भावापन्नम् एव स्वीकर्तव्यम् ।  
तद् एव सत्यत्वे तारतम्यरूपम् अपि भवत्य् एव ।  
(अयमर्थः विस्तरेणान्यत्रास्मिन् ग्रन्थे द्रष्टव्यः ॥)


… एवं सत्यत्व-मिथ्यात्वयोः तारतम्य-स्वीकारे  
शङ्कर-रामानुजाचार्ययोर् मिथोऽत्यन्तं विरुद्धः सत्यत्व-मिथ्यात्व-वादो ऽसमाधेय  
इति पण्डितानां विचारोऽपि  
समाहितो भवति ॥ 

## मत-त्रय-समन्वयः 

श्रीशङ्कर-रामानुज-आनन्दतीर्थानां त्रयाणां मत-परिशीलनेनैव  
इतर-ब्रह्म-सूत्र-भाष्य-कार-मतानि विदित-प्रायाणि भवेयुः ।  
यतः भेदः, अ-भेदः, भेदाभेदौ इति पक्षत्रयापेक्षया  
चतुर्थः पक्षो न कश्चन भवितुम् अर्हति ।  
एतद्-दृष्ट्या श्री-आनन्दतीर्थीयं मतं शुद्ध-भेदवादि,  
श्रीशङ्करचार्यमतम् अभेदवादि ।  

### समन्वयः
> … वस्तुतः +जगद्-उद्धारार्थम् एवावतीर्णा महा-पुरुषा  
मूल-भाष्यकर्तारः सर्वेऽपि प्रामाणिकाः

इति तेषां भाष्यम् आमूल-चूडं परिशीलनेन ज्ञायते ।

[[89]]

> परस्-परं वचन-भेदस् तु  
तत्-तद्-देश-कालाधिकार्य्-अनुगुणतया जात

इति ज्ञायते ।

तावता

> तेषां महा-पुरुषाणाम् आत्म-तत्त्व-विषये मत-भेद आसीद्

इति तु न वक्तुं शक्यते ।

तद्-अनन्तर-कालिकैस् तेषां धर्म-सङ्कट-स्थितिम् अज्ञातवद्धिः  
केवलं शब्द-मात्र-परायणैः  
तत्-तद्-भाष्य-ग्रन्थस्य तथा व्याख्यानं कृतं  
यथा तेषां मूल-पुरुषाणाम् अपि आत्म-तत्त्व-विषये च मतभेद आसीद् इतीव ।

आत्म-तत्त्व-जिज्ञासु-जनेषु  
यथाऽर्थ-तत्त्व-विषयक-मोहश् च उत्पादितः।  
द्वैतम् एवाद्वैतम् एवेत्य्-आदि-वादाः  
फल-साधनयोर् एकैकांशस्य प्राधान्यम् आदाय प्रवृत्ताः,  
न तात्त्विकाः वस्तुतः।  
एतन्-मत-द्वयम् अपि  
आत्मनः साधनावस्थां साध्यावस्थां काल-भेदेन उभयावस्थाञ् च बोधयति ।

तत्र द्वैतं - साधनावस्थाम्,

अद्वैतं फलावस्थम् आत्मतत्त्वं बोधयति ।  
तद् आत्म-तत्त्वं च न निर्विशेषम् ।  
निर्विशेषे वस्तुनि प्रमाणाभावात् ।  
एतादृश-विचित्र--चिद्--अ-चित्--प्रपञ्चस्य मूल-बीज-भूतं तत्त्वं  
कथं निर्विशेषं भवेत् ।+++(5)+++  
श्रीशङ्कराचार्यैर् ब्रह्म-सूत्रेषु निर्विशेष-तत्त्व-प्रतिपादनं तु  
बौद्धान् सन्तर्प्य  
वैदिक-मत-संरक्षणार्थम् एव ।

सविशेषाद्वैतं च उभयोः अवस्थयोः  
कालभेदेन अविरोधं प्रदयर्शयति ।  
अतः सर्वेषां कृते सर्वम् आवश्यकम् ।  
अत एव भगवतो भाष्यकारस्य वेदार्थसङ्ग्रहे -

"अभेदो वा भेदो वा द्वयात्मकता वा कोऽयमर्थः समर्थितो भवती"ति स्वयं प्रश्नम् उत्थाप्य

> "सर्वस्य वेदवेद्यत्वात्  
> सर्वं समर्थितं भवति"

इति सिद्धान्त-कथनं पूर्वोक्तम् अर्थं समर्थयति ।  
उपरि गन्तव्यं चेत्  
सोपानेनैव गन्तुं शक्यम् ।  
उपरि आरूढस्य पुरुषस्य कृते  
सोपानस्यानावश्यकत्वेऽपि  
तत् सोपानं स्व-स्थाने तिष्ठेद् एव ।

एवम् उपरि जिगमिषोः सोपानम् आवश्यकं चेद् अपि  
तद् एव साध्यं तु न भवत्य् एव ।  
एवम् एव तत्त्व-क्षेत्रेऽपि साध्य-साधन-भावस्य +आवश्यकत्वेन  
सर्वैर् आचार्यैः समयानुकूलं साध्य-साधनयोर् मध्ये  
प्रधानतया एकैको भागः प्रदर्शनीयः +अभूच् चेद् अपि  
तेषाम् आचार्याणाम् अन्यस्यांशस्य निराकरणे तात्पर्यं नासीदेव ।

यतो हि श्रुति-स्मृत्य्-आदयः सर्वेऽपि  
ब्रह्मणः प्रलये मुक्तौ च एकत्वावस्थां  
सृष्टौ बहुत्वावस्थाञ् च स्वयं प्रदर्शयन्ति चेत्   
तेषां श्रुत्य्-आदीनां प्रमाणानां  
द्वैताद्वैतादीनां मतानाञ् च  
ब्रह्मणः एकत्वबहुत्वावस्थयोश् च कथं विरोधो भवेत् ?  
विरोधे सत्येव एकस्य गौणोऽर्थः कल्पनीयः ।

> एकं बीजम् अनेक-धा भूत्वा  
पुनर् एकत्वावस्थां प्राप्नोति

इति सहजो नियमः ।  
सर्वोऽपि आत्म-स्वरूपस्यैव स्व-रूपावस्था विकासावस्था चेति

> "तद् आत्मानं स्वयम् अकुरुत " ( तैत्ति. ब्र. ७ )

> " तद् ऐक्षत बहु स्यां प्रजायेय" (छा. ६।२।३)

इत्य्-आदि-श्रुतिभिः

> "बीजं मां सर्व-भूतानां  
> विद्धिः पार्थ सनातनम्" (गी. ७।१०)

इति भगवद्-गीतया च स्पष्टं प्रतिपादितम् ।

[[90]]

अत्रायं सारार्थः-  
लोक-हितार्थम् अवतीर्णैर् महापुरुषैः  
दयावशात् तत्तत्काले जिज्ञास्व्-अनुसारं  
लेशत आत्मतत्त्वं तत्-साधनञ् च वक्तव्यम् अभूत् ।  
साक्षाद् आत्म-स्वरूपं तु +अतीवगहनं,  
तस्य पूर्ण-परिचयः +न कारयितुं शक्यते  
न वा कर्तुं शक्यते केनापि ।  
तत्-प्रदर्शित-मार्गेण  
जिज्ञासुभिर् अन्ते स्वयम् एव महता तपसा  
तद् वस्तु लब्धव्यं भवति ।  
अत एव भगवता श्रीकृष्णेनापि

> “उद्धरेद् आत्मनात्मानं  
नात्मानम् अवसादयेत् ।
आत्मैव ह्य् आत्मनो बन्धुः  
आत्मैव रिपुर् आत्मनः " (गी. ६।५ )

इत्य् उक्तं तद्-अनुगुण-मार्गश् च प्रदर्शितः ।  
श्रुतिर् अपि

> 'विज्ञानेनात्मानं वेदयते' (नारा.उ.७९)

इति

> स्वयं तत्त्वम् अन्विष्य  
अन्विष्य-कार्य-कारण-श्रृङ्खलायाम् उपर्य् उपरि गत्वा  
यथा सा श्रृङ्खला अन्तिमे आत्मतत्त्वे पर्यवस्यति  
तथा चिन्तनं कृत्वा  
अध्यात्म-विज्ञानेन तद्-अनुगुण-साधनेन च  
स्वेनैव तद्-वस्तु प्राप्तव्यम्

इति वदति ।  
स एव विषयः  
अस्याः सत्यसिद्धेः ।


### रामानुज-शङ्करयोर् अन्तरङ्गम्
… शङ्कर-रामानुजमतयोः अत्यन्तं विरोध इति परिगणितेष्वर्थेषु

> 'ब्रह्म' निर्विशेषं वा सविशेषं वा ?

इत्येकः,

> अपरस्तु जगत्सत्यमुत मिथ्या ?

इति।  
तत्र निर्विशेष-सविशेषवादविषये वक्तव्यमन्यत्रैव उक्तम्।

… (अतो वस्तुतो महा-पण्डितस्य महामेधाविनः श्रीशङ्कराचार्यस्य  
एतादृश-निर्विशेषवादाः सर्वेऽपि  
बौद्धानां सन्तृप्त्यर्थमिति स्पष्टं ज्ञायते ।  
किन्तु अनन्तर-कालिकैस् तदनुयायिभिस् तु  
तद्-आशयं न ज्ञात्वा  
तत्तथैवानुकृतम्।  
एतत्-समीकरणार्थम् एव  
अनन्तरं श्रीमद्रामानुजाचार्या अवतीर्णा वा  
इत्य् अपि विचारणीयम् एव । …)

अतो निर्विशेषम् अंशं विहाय  
ब्रह्मसूत्रेषु जीवस्य सम्पूर्ण-विकासानुगुणम् अध्यात्म-विज्ञानं प्रदर्श्यते ।  
तत्र श्रीमद्रामानुज-शङ्कराचार्ययोः अन्तरङ्गाशयः समान एव।

एतेन

> ब्रह्म-सूत्राणां व्याख्येयानाम् एक-विधकत्वेऽपि  
व्याख्यानानि बहु-विधानि कथं जातानि ।  
> सर्व-सम्प्रतिपन्नार्थः कीदृशः स्याद्

इति प्रश्नोऽपि समाहितो भवति ।

… एतद्विषये नाधिकं किञ्चिद् वक्तव्यम् ।

> श्रीशङ्कराचार्यस्य जगन्मिथ्यात्व-वादो न सम्मतः

इति गत-शतकादि-भागे स्थितो महामहोपाध्यायः श्रीराम-सुब्रह्मण्य-शास्त्रि-नामकः  
"अनुभाष्यगाम्भीर्यम्" इति नामके स्वीयग्रन्थे  
श्रीशङ्कराचार्योऽपि न निर्विशेषवादीति सप्रमाणं न्यरूपयत् । +++(5)+++

### माध्वाभिप्रायः
श्रीमद्-आनन्द-तीर्थीयैस् तु

> "भक्तेर् एव मोक्षोपायत्वे सिद्धे  
> ब्रह्मणो जगद्-उपादानत्वाङ्गीकारे बहुविधाः समस्या भवेयुर् एव,  
> किमर्थं तादृश-व्यर्थ-विचारः अस्माभिः कर्तव्यः।  
> उपादानत्वाङ्गीकारे जीव-ब्रह्मणोर् अभेदस्याप्य् आवश्यकत्वाद्  
> भक्तिर् न कदाप्य् उत्तिष्ठेत् ।  
> प्रत्युत भक्तौ विरोधः स्यात्"

इत्य् अभिप्रायेण ब्रह्मणो जगदुपादानत्वं नाङ्गीकृतम्।

[[17]]

उपादानत्वं तु  
विज्ञान-कोटाव् आगच्छति  
न तु ज्ञान-कक्षायाम् ।  
अतो भक्ति-मार्ग-स्थितानाम् एतावद् एवेदानीं पर्याप्तम्।  
भक्तेर् अभिवृद्धाव् एतत्सर्वं स्वयमेव ज्ञायत इत्याशयस् तेषाम् । +++(4)+++

### भक्तौ सर्वाङ्गीकारः
… अतश् च निर्विशेष-वादेन  
न कस्यापि कोऽपि लाभः  
इत्य् अन्तरङ्गे निश्चित्य  
जगत्-प्रसिद्धं भज-गोविन्द-स्तोत्रं गीतवतः श्री-शङ्कराचार्यस्य,  
भक्ति-मार्गस्यैव वैदिकत्वं स्थापितवतः श्रीरामानुजाचार्यस्य,  
भक्त्या प्रसन्नस्य भगवतः प्रसादस्यैव मोक्ष-साधनत्वं प्रकटितवतः श्रीमद्-आनन्दतीर्थस्य चेति  
त्रयाणाम् अप्य् एतेषाम् आचार्याणाम् अन्तरङ्गाशय-भेदो नास्तीत्य् एव परमरहस्यम्।

### फल-साधन-दृष्ट्या मत-त्रय-समन्वयः
एवं शङ्कर-रामानुज-मतयोः साम्यं
तर-तम-भावापन्नस्य सत्यस्य मिथ्यात्वस्य चावश्यकत्व-प्रतिपादनेन व्याख्यात-प्रायम् ।

[[77]]

बौद्ध-सम्मत-निर्विशेष-वादानुकरणेन बौद्ध-मत-साम्यञ्च तस्येति प्रतिपादनान्  
मत-द्वय-विवाद-विषयः सर्वोऽपि समाहितप्रायो भवति ।

किन्तु आनन्द-तीर्थीय-मतेन  
अनयोः समन्वयः कथम् इति चिन्तनीयम् ।  

> तन्-मते मोक्षे ऽपि भेदानुवृत्त्य्-अङ्गीकाराद्  
ब्रह्मणो जगद्-उपादानत्वास्वीकाराच् च  
अनयोर् आनन्दतीर्थीयमतेन समन्वयः कथम्? 

इति प्रश्ने, अत्रेदम् अवधेयम्-  
"सत्यं समन्वय असाध्य" इति भायाद् एव ।+++(4)+++  

> परन्तु शाङ्कर-मतम् अन्तिम-लक्ष्य-प्रधानम्,  
आनन्दतिर्थीय-मतं साधन-प्रधानम् ।  
रामानुजमतं तु साधनं साध्यम् उभयम् अपि प्रधानम् एवाङ्गीकरोति  

चेत् अत्रापीयं समस्या भवति -  
साधनस्य फलस्य च समत्वस्यासम्भवेन  
साधनानुगुणः पुरुषार्थो वा,  
पुरुषार्थानुगुणं साधनं वा ?  
फलानुगुणं साधनम्  
इति तु +उत्सर्गः ।  

यद्यपि वैदिक-मते  
अन्तिमं फलं न पुरुषपयत्नाधीनं  
किन्तु दैवायत्तम् -  
दैवपदन् तु +अतीव गहनम्।  
अत्र दैवं नाम जगन्-मूल-कारण-भूतं वस्तु ।  
यद्य् अपि "दैवं दिष्टं भागधेयम्" इति कोशो वर्तते,  
तथापि तेषाम् अर्थो न ज्ञायते ।  

बादरायणस्तु "फलम् अत उपपत्तेः" (ब्र.सू.)  
इति सर्वम् अपि फलं परमात्मायत्तम् इत्य् एव वर्णयति ।  
गीतायाम् अपि  

> "अहं हि सर्वयज्ञानां  
> भोक्ता च प्रभुरेव च ।  
> न तु मामभिजानन्ति "  
> (गी. ९.२४) 

इति भगवान् अपि  
सर्वेषां यज्ञानाम् आराध्यः +अहम् एव  
फलदाता च अहम्  
इति वदति ।  

अतः साधनम् अल्पम् एव स्याच् चेद् अपि  
न कापि हानिः फलांशे,  

> फलं भगवद्-अनुग्रह-लभ्यम्  

इति वैदिकमते स्वीकारात् ।  
सारांशस् तु–  

> साधन-प्रधानं द्वैतम्  

इति कथनाद् एव  
मध्यकाल-सम्बन्धि तत्,  
तन्-मते जगद्-ब्रह्मणोर् उपादानोपादेय-भावास्वीकारात् ।  
उपादानोपादेयस्वीकारे च महान् क्लेशोऽनिवार्यः । अचेतनं प्रति तादृशप्रखर चैतन्यस्वरूपं ब्रह्म कथमुपादानं भवतीति बुद्धिजीवि भिर्निर्णेतुं दुःशकम् । तत्रापि विशिष्टतया (विशेष तया) भक्तिमार्गे अनावश्यकं च । प्रत्युतोपादानो पादेयभावस्तु उपास्योपासकयोरैक्यसाधको ( ऐक्य साधनार्थं ) भवति न तु साधनकाले तस्योपयोगः । जीवब्रह्मणोः ऐक्यज्ञानं तु भक्तेः अत्यन्तं विरोधि । स्वस्मिन् स्वस्य भक्तिः कथं भवेत् । यतो हि वैदिकानां भक्तिरेवसाधनमतः जीवेश्वरयार्भेदज्ञानमेवावश्यकम् । अभेदज्ञानं तु भक्तिविरोधीति पर्यवसितम् । तर्हि रामानुजमतेऽपि कथं भक्तिः जीवब्रह्मणोरुपादानोपादेयभावस्वीकारादिति चेत्, अधुना ऐक्यं न स्मर्तव्यमपि । केवलं वस्तुगतं तदैक्यं, तदैक्यविषयकविज्ञानं वस्तुगतं स्वाभाविकं च । केवलमात्मानं सर्वथा ब्रह्मसम्बन्धशून्यं न स्वीकरोतु जीव इति मत्वा उपादानोपादेयभावबोधनेन तादृशमैक्यविज्ञानमुपनिषदुक्तं स्मार्यते । नाधुना तदैक्यस्योपयोगः कर्तुं शक्यः (अतः

78

काञ्चीपरमा चार्याः- अहं जीवब्रह्मणोः ऐक्यभावनां त्यक्त्वा विशिष्टाद्वैतमतरीत्या ब्रह्मणः जीवान्तर्यामित्वभावनां करोमि । तेन मम महान् लाभोऽस्तीति कस्मैचन स्वाप्ताय उक्तवन्तः इति श्रुतम् ।) तत्वदृष्ट्या जीवब्रह्मणोः ऐक्येऽपि अधुना तु जीवः कश्मलमयः । वस्तुतो जीवन्मुक्तावस्थायामेव ऐक्यं स्मर्तुं शक्येत न तु ततः पूर्वम् । एवं शङ्करमते रामानुजमतवदेव सत्यं तरतमभावापन्नं यथा स्वीकृतं तथैव मिथ्यात्वमपि तरतमभावापन्नं स्वीकर्तव्यमेव । अतः मूर्तामूर्त ब्रह्मणस्य अथ नामधेयं सत्यस्य सत्यं प्राणा वै सत्यं सत्यं तेषामेष सत्यम्" (बृह. उ. २.३.६) इत्यस्य व्याख्यानबेलायां शङ्कराचार्यैः- प्राणोपाधिकाः जीवाः सत्याः तत्रापि परमसत्यं ब्रह्म इत्युक्तम् । अत्र प्राणपदेन केवलं मुख्य प्राण इति अर्वाचीनव्याख्यानं तु जीवानां मिथ्यात्वप्रदर्शनार्थमेव । ब्रह्मभिन्नस्य सर्वस्य मिथ्यात्वाज् जीवस्यापि मिथ्यात्वमनिवार्यं तेषां मते । वस्तुतः मिथ्यात्वेऽपि तारतम्यं स्वीकर्तव्यं तैः अन्यैश्च सर्वैरपि वादिभिः । ब्रह्मदृष्ट्या अचेतनमपि मिथ्या जीवोऽपि मिथ्या । । तत्र अचेतनगत मिथ्यात्वापेक्षया जीवगतमिथ्यात्वं तरतमभावापन्नम् अन्यादृशमिति वक्तव्यमेव । सत्ये तारतम्यस्वीकारे च मिथ्यात्वेऽपि तारतम्यं स्वीकर्तव्यम् । पूर्णतया मिथ्यात्वस्वीकारे तु वेदाः, वैदिकधर्मः, देवाः, अवताराश्च मिथ्या स्युः । औपनिषदं ब्रह्म इति मतमपि न सङ्गच्छेत । रामानुजीयानामाधुनिकानां मते आत्मा निराकारो नास्ति इत्युच्यते साकार एवात्मा इत्युच्यते तस्य साकारोऽपि इत्येवार्थः न तु निराकारतत्त्वस्य निराकरणं क्रियते । एवमद्वैतमतेऽपि साकारतत्त्वस्य निराकरणं न कर्तव्यं किन्तु तदनृतं मन्तव्यम् । मिथ्यात्वेऽपि तरतमभावस्वीकारे न कुत्रापि विरोधः । अन्यथा प्रच्छन्नबौद्धाः इति अन्येषामाक्षेपः अवर्जनीय एव स्यात् । न वयं प्रच्छन्नबौद्धाः बौद्धाः एव प्रच्छन्नवैदिकाः इति समाधानेऽपि किं साधितम् ? तेन अन्ततः उभयोः साजात्यमेव सिध्यति । केवलं शब्दमुक्त्वा पलायनवादमात्रं तत् । शब्दस्यायं स्वभावः श्रूयमाणः सः विवक्षितस्वार्थव्यतिरिक्तं सर्वं व्यावर्तयत्येव । अतः सर्वैरपि शब्दप्रयोगविषये सावधानैर्भावितव्यम् ।

## ब्रह्मणोऽभिन्न-निमित्तोपादान-कारणत्वम् 
### समस्या
ब्रह्म-सूत्रे ब्रह्मणः +जगन्-निरूपितोपादानत्वं निमितत्वञ्चेति  
उभयम् अङ्गीक्रियते   
यच् च वेदान्तशास्त्रस्य अतीव क्लिष्टो विषयो वर्तते।  
प्रश्नः समुदेति यद् 

> एकस्यैव निमित्तत्वमुपादानत्वञ्च लोके कुत्र दृष्टम् ? 

इति । जगच्-छब्दार्थस्तु चेतनम् अचेतनञ् च ।  

> चेतन-निरूपितोपादानत्वस्य कथञ्चिद् अङ्गीकार-सम्भवेऽपि  
अचेतन-निरूपितमुपादानत्वं ब्रह्मणः कथम् ?  
तर्हि उपादानोपादेययोर् अभेदस्यावश्यकत्वाद्  
ब्रह्मणोऽपि अचेतनत्वम् आवश्यकम् ।  
एतत् तु वेदान्तिभिर् नाङ्गीक्रियते ।  
तथाप्य् उपादानत्वम् उच्यते ।  
कथम् इदं घटते? 

इति महान् विचारः ।  

### ब्रह्म-सूत्रे विन्यासः
प्रथमाध्याये प्रकृत्य्-अधिकरणे  
"प्रकृतिश्च" इत्यत्र  

> च-कारेण निमित्तत्वं सिद्धम्  

इति बहूनां वेदान्तिनाम् अभिप्रायः ।  
प्रकृत्य्-अधिकरणे  
अभिन्न-निमित्तोपादानत्वं ब्रह्मणः +अङ्गीकृतं,  
तद् एव दृढीकरणाय द्वितीयाध्याय-प्रथम-पादे सम्यक् विचारितम् ।  

द्वितीयाध्यायः अविरोधाध्यायः ।  
तत्र प्रथमपादे स्मृत्य्-अविरोधः,  
द्वितीयपादे युक्त्य्-अविरोधः,  
तृतीय-चतुर्थ-पादयोर् वचनाविरोधश् च समर्थितः ।  
साङ्ख्य-स्मृतिर् योग-स्मृतिश्च  
ब्रह्मणः +जगन्-निरूपितम् उपादानत्वं नाङ्गीकुरुत  
इति तयोर् अन्यत्र अवकाश-प्रदर्शनेन  
मनु-स्मृतौ ब्रह्मोपादानत्व-स्वीकारात्,  
तयैव वेदान्तानाम् उपबृंहणं कर्तव्यम् इति  
+उभयाविरोध प्रदर्शनं प्रथम-द्वितीयाधिकरणाभ्यां कृतम् ।  

एतत्-प्रथम-पादस्यावशिष्टः सर्वोऽपि भागः  
एतद्-अधिकरण-द्वय-शेष-भूतः ।  

### अचिद्-आद्य्-उत्पत्तिः
तत्र प्रथमे न-विलक्षणत्वाधिकरणे  

> "न विलक्षणत्वाद् अस्य तथात्वं च शब्दात् " (ब्र. सू. २।१।४), 

"न पूर्वोक्तं ब्रह्मणः +जगद्-उपादानत्वं न सम्भवति",  
"कुत" इति चेद् -  
"अस्य जगतः विलक्षणत्वात् = ब्रह्म-विलक्षणत्वात्",  
"किं तत्र प्रमाणम्?" इति चेत्,  
तत्राह "तथात्वं च शब्दाद्" इति ।  
**तथात्वम्** ब्रह्म-विलक्षणत्वं जगतः,  
**शब्दात्** श्रुत्य्-अक्षरैर् एव विवृतम् ।  

[[70]]  
यथोक्तम् - 

"तत् सृष्ट्वा" इति प्रारभ्य  
"विज्ञानं चाविज्ञानं च " ( तैत्ति. उ. २।६),  
इत्यत्र **विज्ञानं** चेतनो जीवः,  
**अविज्ञानं** नाम जडं जगत् ।  
इत्थं जडस्यापि कार्य-वर्गे अन्तर्भावः स्पष्टं समर्थितः ।  
एवं च प्रकृते जगद्-अन्तर्भूतस्य जडस्य  
ब्रह्म यदि उपादानं भवेत्,  
ब्रह्मापि जडं भवेत् ।  
समानयोर् एव (सलक्षणयोरेव ) उपादानोपादेय-भावाद्  
यथा मृदो जातो घटः मृण्मयः,  
सुवर्णाज् जातं कटकं स्वर्णमयम् ।+++(5)+++  

ब्रह्म तु सत्यं ज्ञानम् इति श्रुतम् ।  
अतस् त्रिगुणात्मकस्य जगतः त्रि-गुण--द्रव्यम् एवोपादानं स्यात् ।  
ब्रह्म तु त्रि-गुण-रहितं त्रि-गुणातीतं  
तच् च नोपादानं भवितुम् अर्हति  
इति साङ्ख्यीय-पूर्व-पक्षः ।  
अस्य समाधानं “ दृश्यते तु" (ब्र.सू. २।१।६), इति  
“सलक्षणयोरेव उपादानोपादेयभावः' इति नियमो नास्ति  
विलक्षणयोर् अपि उपादानोपादेयभावः दृश्यते ।+++(5)+++  
यथा गोमयाद् वृश्चिकोत्पत्तिः,  
यथा च लूतातः तन्तूत्पत्तिः,  
कृमिभ्यः माक्षिकोत्पत्तिः । 

[[44]] 

एतद्-उपर्य्-उपरि महाक्षेपो यद्य् अपि सम्भवति  
आकरग्रन्थेषु तद् विचारितम् ।  
अन्ततः हरिद्रा-चूर्णयोर् मेलने  
रक्त-रूपवद्-द्रव्यस्य निष्पत्तिर् दृष्टा ।  
अङ्गार-लोहादि-मेलने सति  
कारण-वस्तुनि सर्वथा-दृश्यमानः प्रकाशो भवति।  
अतः विलक्षणयोर् अपि वस्तुनोः  
उपादानोपादेय-भावो दृश्यते एव ।  
एवं च प्रकृतेऽपि ब्रह्मोपादानकं जगद्भवितुम् अर्हति ।  
यथा लूतातन्तोर् उपादानं लूताशरीरम् ।  
लूताधिष्ठितं शरीरं न जडम् ।  

### जगद्-व्यावृत्तिः
एवम् एव ब्रह्मोपादानकम् अपि जगद्  
ब्रह्म परित्यज्य बहुदूरं गच्छेत्,  
तदपि जडं भवितुम् अहति ।  
ब्रह्म परित्यज्य गमनं नाम न देशकृतं गमनम्, 
ब्रह्मणः सर्वगतत्वात्,  
किन्तु चित्त्वम्, आनन्दत्वं वर्जयित्वा  
सन्मात्रेणावस्थितिः (धर्मकृतः )  
स एवार्थः दूरशब्दस्य ।  
चेतनेष्व् अपि ब्रह्म-गतानन्दत्वं परित्यज्य  
सच्-चिद्-आत्मकत्वम् एव विद्यते ।+++(5)+++ 

### चिद्-अचिद्-भेदः
यद्य् अपि  

> “अनेन जीवेनात्मना ऽनुप्रविश्य  
> नामरूपे व्याकरवाणि" (छा.उ. ६।३।२ ), 

इति नाम-रूप-विभाग-प्रतिपादकं वाक्यम्  
ब्रह्मणा जीव-द्वारकानुप्रवेशः कृतः  
अतः सूक्ष्म-जीव-चैतन्य-सम्बन्धः सर्वेष्व् अपि वर्तत  
इति सिध्यति ।+++(5)+++  

> एवं च स्थूले जगति  
कथं चेतनाचेतन-विभाग 

इति चेद्  
भोक्तृ-जीव-चेतन-सम्बन्धः +अन्यादृशः,  
नाम-रूप-मात्र-प्रयोजकः भोग्य-जीव-चेतन-सम्बन्धः अन्यादृशः ।+++(5)+++ 
भोक्तृ-जीव-सम्बन्धो यत्र  
स **चेतनः** ।  
यत्र भोग्य-जीव-सम्बन्धः स **अ-चेतनः** ।  
अत एव " भोक्ता भोग्यं प्रेरितारं च मत्वा" (श्वे. उ. १।१२),  
इति विभागः कृतः श्रुतौ ।  
अत एव सूत्रे भोक्तृ-पदेन जीवस्य निर्देशः कृतः ।  
[[71]] 

भोक्तृ-जीव-सम्बन्धः अन्यादृशः ।  
नाम-रूप-विभाग-प्रयोजक-सम्बन्धश्च अन्यादृशः ।  

### असत्-कारणता न
एवं विलक्षणयोर् अपि +उपादानोपादेय-भावे अङ्गीकृते सति  

> अन्ततः पूर्वं कार्यं नासीद्  

इत्य् एवावगम्यते ।  
अर्थाद् अचेतनं प्रति चेतनं ब्रह्मोपादानं चेद्  
ब्रह्मणि चेतने  
अविद्यमानम् एव अचेतनं भवति फलतः,  
असत्कार्यवादः अनिवारणीयः इति  
"असद् इति चेत्" इति सूत्रखण्डेन पूर्वपक्षम् उक्त्वा  
'न' (ब्र.सू. २।१।७), इत्यनेन तन्निषिध्य  

“प्रतिषेध-मात्रत्वात्" (ब्र.सू. २।१।७), इति सूत्रखण्डेन  
पूर्वसूत्रेण 

> स-जातीययोः (स-लक्षणयोः) एवोपादानोपादेय-भावो भवतीत्य् अस्यांशस्यैव निषेधः क्रियते  
न तु तयोर् उपादानोपादेययोर् एक-द्रव्यत्वांशस्य निषेध  

इति अभिप्रायः प्रदर्श्यते ।  
अर्थाद् "विजातीययोरपि उपादानोपादेयभाव"  
इति कथनेन  
सालक्ष्यण्यप्रतिषेध-मात्रं सिध्यति ।  
विलक्षणयोर् अपि उपादानोपादेयभावस्तु भवत्य् एव ।  
निष्कर्षस् तु  

> पूर्वं रूपान्तरेण विद्यमानम् एव  
पुना रूपान्तरेण जायत  

इत्य् उभयोर् एक-द्रव्यत्वन् तु नापगच्छति,  
अतो नासत्-कार्य-वाद-प्रसङ्गः । 

हरिद्रा-चूर्ण-स्थलेऽपि  
पूर्वम् अदृश्यमानं +++(सुधा-मेलनात्-परं)+++ रक्त-वर्णं  
रूपान्तरेण तद् +++(चूर्णम्)+++ आसीद्  
इत्य् एवार्थः।  

सर्वथा असतः +यदि रक्तवर्णता स्यात्  
तदा शर्करामिश्रणेनापि रक्तवर्णं स्यात् ।+++(5)+++  

एवम् एवाङ्गारादाव् अपि  
प्रकाशो रूपान्तरेण आसीदेव,  
अतस् तेषां मेलनेनैव तद् भवति ।  
तत् तत्र शक्ति-रूपेणावस्थितम् एवाभिव्यज्यते ।  
यत्र कुत्राऽपि सम्पूर्णासत्कार्य-वादः +नास्त्येव ।+++(5)+++ 

### लये ऽपि न कारणं दुष्यति, शरीर-शरीरि-भावः
एतद्-उपरि  
“अपीतौ तद्वत् प्रसङ्गाद् असमञ्जसम्" ( ब्र.सू. २।१।८ ),  
इत्य् आक्षेपः ।  
तदर्थश् च **अपीतौ** = लय-काले, कार्यस्येति शेषः,  
**तद्वत्-प्रसङ्गात्** - उपादानस्याचेतनत्व-प्रसङ्गाद् इतीदम्  
**असमञ्जसम्** इति सूत्रार्थः ।  

> कारणे अविद्यमानम् अपि दोषादिकं  
कार्येषु दृश्यते ।  
अस्य दुष्ट-द्रव्यस्य लय-वेलायां कारण-रूपापत्तौ  
कार्ये दृश्यमान-दोषस्यापि  
कारणे प्रत्यासत्तिः स्यात् ।  
ततश् च  
स्थूले जगति परिदृश्यमानस्य दुर्गन्धादि-भूयिष्ठस्य द्रव्यस्य  
लय-वेलायाम्  
उपादाने दुर्गन्धस्यापि लयात्  
कारणम् अपि दुष्टम् एव भवेत् ।  
तथा च ब्रह्मण्य् अपि  
एतादृशदोषवत्त्वप्रसङ्गः ।  
अतो ब्रह्मणः इदं जगदुपादानत्वं न समञ्जसं भवति

इति पूर्वपक्षे प्राप्ते  
सिद्धान्त उच्यते –  
“न तु दृष्टान्त-भावात् " ( ब्र.सू. २/१1९ ) इति ।  
सूत्रार्थस्तु  
न तु पूर्वोक्ताक्षेपस् तु न सम्भवति,  
कथम् ? दृष्टान्त-भावाद्  
अत्रापि दृष्टान्तस्य सत्त्वात् ।  
यथा शरीरे विद्यमानं बालत्वं, युवत्वं, स्थविरत्वादिकं  
शरीरिणम् आत्मानं न स्पृशन्ति -   
तथा प्रकृतेऽपि शरीरभूते जगति विद्यमानाः सर्वेऽपि दोषाः  
तद्-अन्तरात्मानं परमात्मानं न स्पृशन्ति  
जगद्-बह्मणोर् उपादानोपादेयत्वेन साकं  
शरीर-शरीरि-भावस्यापि विद्यमानत्वाद्  
इत्य् अर्थः ।+++(5)+++

[[72]]

आत्मनि शरीर-दोषाणाम् असम्बन्धे प्रमाणञ्च 

> "नैव स्त्री न पुमान् एषः  
> न चैवायं नपुंसकः ।  
> यद् यच् छरीरम् आदत्ते  
> तेन तेन स युज्यते'॥  
> (श्वे. उ. ५।१०) 

एतावता ऽऽत्मनः लोहित-स्फटिकवत्त्वं सिद्ध्यति ।  
वस्तुतः स्फटिके आरुण्यं नागच्छति ।  
तत्पार्श्वे वर्तमानं पुष्पादिकं तत्प्रतीतिं जनयति ।+++(5)+++  
तथैव शरीरमात्मनि अयं वृद्धः इति व्यवहारं जनयति  
अयम् एव औपाधिको व्यवहार  
इति श्रीभाष्यप्रक्रिया ।  

शाङ्करभाष्ये तु मृद उत्पन्नस्य घटस्य  
लय-वेलायां घटाद्य्-आकार-निवृत्त्य्-अनन्तरम् एव  
तस्य मृद्-रूपतापत्तिः भविष्यति । +++(4)+++  
अतः आकारः कार्ये एव न तु कारणे इति दृष्टान्तः प्रदर्शितः । 

### शरीर-शरीरि-भावः
> एवं शाङ्कर-भाष्यवद् अनुपदोक्त-दृष्टान्तस्य प्रदर्शन-सम्भवेऽपि  
किम्-अर्थं शरीर-शरीरि-भावम् आदाय  
श्रीभाष्ये क्लेशेन दोषः परिहरणीयः  

इति शङ्का भवति ।  
परन्तु एतत्-समनन्तराधिकरणे  
सङ्गत्य्-आनुकूल्यार्थं  
शरीर-शरीरि-भावः दृष्टान्ततया प्रदर्शितः । 

तत्र हि 

> “भोक्त्र्-आपत्तेर् अविभागः " (ब्र.सू. २।१।१४ ), 

इति वाक्यं पूर्व-पक्षत्वेन प्रयुक्तम् ।  
परमात्मनोऽपि शरीर-सम्बन्धो ऽङ्गीक्रियते ।  
शरीरिणो जीवस्य सुख-दुःखादि-भोग-दर्शनात्  
परमात्मनोऽपि शरीरित्वे तादृश-भोगानाम् आपत्त्या  
“भोक्ता भोग्यं प्रेरितारं च मत्वा"  
इत्य्-अत्र त्रेधा **विभागो** न स्यात् ।  
त्रेधा-विभागानुपपत्तिः इत्य् एव सङ्गतेर् वक्तव्यत्वात्  
तद्-अनुगुणतयैव अत्र शरीर-शरीरि-भावः प्रदर्शितः ।  

समाधानं तु "स्याल् लोकवत्" इति ।  
शरीर-सम्बन्ध-मात्रं न दुःख-प्रयोजकम् ।  
किन्तु कर्मसम्बन्ध एव ।  
शरीरं तु कर्म-कृतं प्राकृतम् ।  
परन्तु प्रकृत्य्-अतिक्रमणानन्तरं  
दिव्य-शरीरस्यापि श्रुति-सिद्धत्वात्  
शरीर-सम्बन्ध-मात्रं न दुःखप्रयोजकम् ।  
"पादोऽस्य विश्वा भूतानि, त्रिपादस्यामृतं दिवि" इति श्रुतौ  
दिवि इति निर्दिश्य  
अमृतम् इति निर्देशात्,  
दिव्यं शरीरं नाश-रहितं  
त्रिपाद्-विभूतिर्  
इति प्रमाण-सिद्धम् ।  

लोकेऽपि शरीरिणो राज्ञः  
तद्-भृत्यवद् दुःखाद्य्-अ-भाव एव श्रीभाष्ये प्रदर्शितः ।+++(5)+++  
ततः परमात्मनः शरीर-सम्बन्धो न दोषाय  
अतः +विलक्षणयोर् अपि +उपादानोपादेय-भावाङ्गीकारेऽपि  
न कापि हानिः । 

### आरम्भ-वादो न 
> तर्हि +उत्तराधिकरणस्य का सङ्गतिः? 

इत्य्-आक्षेपे  
“आहत्य मूले कुठारः"  
इति न्यायेन  
पूर्वोक्तस्य सर्वस्योपरि +आक्षेपः ।  
सत्-कार्य-वादम् आश्रित्यैव  
साङ्ख्यैः पूर्वपक्षस्य कृतत्वात्  
तस्य पूर्वोक्त-युक्त्या कथञ्चित् समाधान-सम्भवेऽपि  
असत्-कार्यवादे ईश्वरस्य निमित्तत्वम् एव, नोपादानत्वम् ।  
अतः 

> ब्रह्मणः उपादानत्वाभावाद्  
वेदान्त-शास्त्रस्यैव निर्-अवकाशत्वम्  

इति आरम्भवादिनः नैय्यायिकाः पृच्छन्ति ।  

[[73]]

एवं प्रत्यवस्थाने  

> “तद्-अनन्यत्वम् आरम्भण-शब्दादिभ्यः " (ब्र.सू. २।१।१५), 

इति सिद्धान्तेनैवोपक्रमः ।  
यद्य् अपि वेदान्त-शास्त्रस्य  
साक्षात् पूर्वपक्षी तत्त्व-द्वय-वादी साङ्ख्य एव ,  
अत एव एतद्-अधिकरणं प्रसङ्गाद् आगतं,  
न तु साक्षात् ।  

तत्र **तद्-अनन्यत्वम्**  
इति उपादान-भूत-ब्रह्मणो ऽनन्यत्वं जगत उच्यते ।  
अत्र यद् वक्तव्यं  
तत् सर्वम् अन्य-पद--भिन्नपदयोर् अर्थ-संशोधनेनैव सर्वम् उक्तप्रायम् ।  
एवं सति  
सर्वज्ञैः श्री-शङ्कराचार्यैस्  
तद्-अनन्यत्वम् इत्यस्य  

> "तस्मात् कारणाद्  
> अन्-अन्यत्वं व्यतिरेकेणाभावः कार्यस्यावगम्यते" 

इत्य्-आदिवचनेन  
ब्रह्म-विलक्षणस्य जगतः मिथ्यात्वं प्रतिपाद्यते  
इति व्याख्यानं जगन्मिथ्यात्व-वादि-बौद्धानां सन्तृप्त्यर्थम् एवेति ज्ञायते ।  

इदम् अनन्तर-सूत्राणाम्  
एतद्-विलक्षणतया व्याख्यानेन  
स्पष्टम् अवगम्यते।  
अस्मिन्न् एवाधिकरणे  
“सत्त्वच् चापरस्य” (ब्र.सू. २।१।१७ ), इति सूत्रव्याख्यावसरे 

> " यथा च कारणं ब्रह्म  
> त्रिषु कालेषु सत्त्वं न व्यभिचरति  
> इत्य् अतावन्-मात्रेण +अ-समग्रतां मन्यमाना आचार्याः,  
> एकञ्च पुनः सत्त्वम्” 

इति पुनरपि व्याचख्युः ।  
पुनर् अपि पण्डितैः यदि यद्वा तद्वा अर्थः क्रियते चेत्  
तत्र पण्डिता एव प्रमाणम् । 

## वेदान्तसिद्धान्तः

द्वैतमेवाद्वैतमेवेत्याद्येकैकमंशमादाय प्रवृत्ता वादास्तु स्वस्वमताभिनिवेशमूलकाः, न तात्विकाः न वा परिपूर्णाः । तत्त्वतः निर्णये तु, कारणदृष्ट्या फलदृष्ट्या च अद्वैतम् । सृष्टिदृष्ट्या साधनदृष्ट्या च द्वैतमित्येतदुभयमपि कालभेदेन स्वीकर्तव्यमित्येव वैदिकः सिद्धान्तः । ‘“सदेव सौम्येदमग आसीद् एकमेवाद्वितीयम्" (छा.उ. ६.२.१) “ तदैक्षतबहुस्यां प्रजायेय" (छा.उ. ६.२.३ ) इत्यादिश्रुतिभिः पूर्वोक्तार्थः स्पष्टो भवति । अद्वैतमात्मतत्त्वमेव, तच्च अग्रे सृष्टेः पूर्वमेकमेवासीत्, म्मध्ये चिदचिदात्मकानन्तरूपं सत्, सृष्टेरनन्तरं च एकमेव भविष्यति । यथा बीजं पूर्वमेकम्, मध्ये अनेकं सत् पुनरन्ते बीजमेव भविष्यति ।

। जगन्मूलबीजभूतं तदात्मतत्त्वमनन्तविशेषगर्भितम्, न निर्विशेषम् ।

एतादृशविचित्रचिदचित्प्रपञ्चस्य मूलं तत्त्वं कथं निर्विशेषं स्यात् । यथा विचित्रशाखापत्रपुष्पफलात्मकाम्रवृक्षरूपेण परिणामानुकूलशक्तिविशेषः आम्रबीजे स्वीक्रियते । अन्यथा तस्माद् यदि पनसोऽपि स्यात् तदा बीजं निर्विशेषं स्यात् । " यच्चेहास्ति यच्च91

नास्ति सर्वं तत्र समाहितम् " (छा.उ. ८.१.३), "एकं बीजं बहुधा यः करोति " ( श्वे. उ. ६.१२), “बीजं मां सर्वभूतानां विद्धि पार्थ सनातनम् " (गी. ७.१० ) इत्यादि श्रुतिस्मृतिभिः अयमर्थः ज्ञातुं शक्यते । छान्दोग्ये वटबीजदृष्टान्तेन अयमर्थः एवं प्रकाशितो वर्तते गुरुः शिष्यं जगन्मूलकारणतत्त्वबोधयितुमेकं वटस्य बीजमानाय्य तदन्तर्वर्ति धानासु एकां धानां विभेद्य पृष्टवान्, किं निभालयसे इति । शिष्येण न किञ्चिद् भगव इति उत्तरे दत्ते न किञ्चिद् दृश्यते चेदपि

दृश्यते चेदपि एतादृशविचत्रविस्तृतशाखापत्रपुष्प फलात्मकवटवृक्षरूपेण परिणामानुकूलविशेषः कश्चन वटबीजे स्वीकर्तव्य एव । यमणिमानं त्वं न निभालयसे स एव एवं महावटवृक्षरूपेण परिणतो वर्तते । एवमेव जगत्कारणमतिसूक्ष्मं दुर्ज्ञेयमात्मतत्त्वमपि, एतद्विचित्रचिदचिदात्मकजगद्रूपेण परिणामानुकूलविशेषविशष्टमेव

ज्ञातव्यमिति गुरुः तं निर्विचिकित्सं च इति । वस्तु चेत्, सविशेषमेव, न निर्विशेषम् । निर्विशेषं तु न केनापि प्रमाणेन सिध्यति तादृशस्य शशशृङ्गायमाणत्वात् । अयमर्थः श्रीभाष्ये जिज्ञासाधिकरणे महासिद्धान्तारम्भे ‘“निर्विशेष वस्तुवादिभिः निर्विशेष वस्तुनि इदं प्रमाणमिति न शक्यते वक्तुम्, सविशेषविषयत्वात् सर्वप्रमाणानाम्" इत्यादिवचनैः ज्ञातव्यः ।

श्रीशङ्कराचार्यैः ब्रह्मसूत्रभाष्ये

ब्रह्मसूत्रभाष्ये निर्विशेषतत्त्वप्रतिपादनं तु तात्कालिकबौद्धानां सन्तृप्त्यर्थमेव । अन्यथा वश्यराजानः मणिमन्त्रतन्त्रौषधिसिद्धाः शुष्कतार्किकाः जैनाः बौद्धाश्च एनं वेदवादिनं मत्वा राजाज्ञया मारयेयुः । अतः प्राणपणेनापि वैदिकमतसंरक्षणे कटिबद्धैः तदर्थमेवावतीर्णैः महामेधाविभिः श्रीशङ्कराचार्यैः वैदिकमतं बौद्धैर्ग्रस्तप्रायं संरक्षितुं स्वभाष्ये बौद्धसम्मताः वस्तुनिर्विशेषत्वजगन्मिथ्यात्वा दयः वादाः वक्तव्याः अभूवन् । बौद्धा एव स्वलक्षणप्रत्यक्षमात्रप्रामाण्यवादिनः । ते एव जातिगुणक्रियाशून्यं निर्विशेषं स्वलक्षणं वस्तु स्वीकुर्वन्ति । जातिगुणक्रियादयः विकल्पाः सर्वेऽपि मिथ्या इति वदन्ति । वस्तुतस्ते वादाः न वैदिकाः, कुत्रापि वेदान्तेषु वस्तुनो निर्विशेषत्वं जगन्मिथ्यात्वं तत्साधनाय रज्जुसर्पादिदृष्टान्ताश्च नोक्ताः । किन्तु जगतः सत्यत्वम्, परिणामवादानुकूलाः मृद्घटः तन्तुपटः ऊर्णनाभिः इत्यादयः दृष्टान्ता एव प्रतिपादिताः ।

तर्हि वैदिकवादे ब्रह्मापि सत्यं, जगदपि सत्यमिति सत्यद्वयं स्वीक्रियते वा इति चेत् ! कस्योपादेयत्वं कस्य त्यागत्वं कुतः ? इति वक्तव्यम् । ब्रह्म यादृशं निरुपाधिकं सत्यं तादृशं सत्यं न जगत्, किन्तु तत्तद्देशकालेषु तत्तद्रूपेणैव सत्यम् । ब्रह्म तु सर्वस्मिन् देशे सर्वस्मिन्

92

काले सर्वरूपेण स्वरूपेण च सत्यम् । अतः सत्ये तारतम्यं स्वीकर्तव्यम् । सत्यत्वे तारतम्यमेव मिथ्यात्वेपि तारतम्यं भवति । अयमर्थः ब्रह्मसूत्रे “सत्यपदं निरुपाधिकसत्तायोगि

तेन ।

विकारास्पदमचेतनं तत्संसृष्टश्चेतनश्च नामान्तरभजनार्हावस्थान्तरयोगेन

ब्रह्माह

—

तयोः

व्यावृत्तः। निरुपाधिकसत्तायोगरहितत्वात्'

इत्यादिजन्माद्यधिकरणीयश्रीभाष्येण ज्ञायते । अयमंशः श्रीशङ्कराचार्याणा मपि इष्ट इति विज्ञानवादखण्डनावसरे " वैधर्म्याच्च न स्वप्नादिवत्" (ब्र.सू.) इति सूत्रस्थेन "न स्वप्नादिवज् जाग्रत्प्रत्ययाः मिथ्या भवितुमर्हन्ति । कस्मात् ? वैधर्म्यात् । वैधर्म्यं हि भवति स्वप्नजागरितयोः । किं पुनर्वैधर्म्यं बाधाबाधाविति हि ब्रूमः । बाध्यते हि स्वप्नोपलब्धं वस्तु प्रतिबुद्धस्य मिथ्या मयोपलब्धो महाजनसमागम इति । नह्यस्ति मम महाजन समागमः, निद्राग्लानं तु मे मनो बभूव तेनैषा भ्रान्तिरुद्बभूवेति । नैवं जागरितोपलब्धं वस्तु स्तम्भादिकं कस्याचिदप्य वस्थायां बाध्यते" इति शाङ्करभाष्येण " प्राणा वै सत्यं तेषामेष सत्यम्" (बृह. उ. २.३.६) इत्यत्र प्राणाः जीवाः, सत्याः तदपेक्षयापि ब्रह्म सत्यमिति शाङ्करवचनैश्च स्पष्टं ज्ञायते । एतेन वस्तुस्थितिदृष्ट्या श्रीशङ्कराचार्यश्रीरामानुजाचार्ययोः अन्तरङ्गाशय एक एव आसीत् । देशकालवशात् शब्दविन्यासभेदमात्रमभूदित्यादिकं तत्त्वमुक्ताकलापस्य सत्यान्वेषणाख्यभूमिकायां निरूपितम् । द्वैतवादिनः श्रीआनन्दतीर्था अपि भक्तिशास्त्रदृष्ट्यैव ब्रह्मणः उपादानकारणत्वमस्वीकृत्य निमित्तकारणत्वमात्रं स्वीकृतवन्तः । भेदे सत्येव स्वापेक्षया उत्कृष्टे वस्तुनि प्रीत्यतिशयः सम्भवति । अभेदे तु स्वस्य स्वस्मिन् भक्तिः कथं सम्भवेदिति । मनुष्येण कथञ्चनापि प्रकृतितः विमोक्तुं प्रयासः कर्तव्यः तत्रैव भक्तेः अत्यन्तमावश्यकता भवति । अतो द्वैतं साधनकालिमिति जीवनमुक्त्यवस्थायां विश्राम्यति । प्रकृतिविमोकानन्तरं तु सहजतयैव आत्मनः उत्तरोत्तरं विकासो भवति । ब्रह्मणः अंशः जीवः यथा यथा उत्तरोत्तरमुपाधिरहितो भवति तथा तथा परमात्मना तुल्यो भूत्वा अन्तिमे ब्रह्मणा ऐक्यं प्राप्नोति । एतत् सर्वं सृष्टिविज्ञानदृष्ट्या ऋषिभिः जीवब्रह्मणोः स्वरूपम् अनुभूय “यतो वा इमानि भूतानि जायन्ते येन जातानि जीवन्ति यत्प्रयन्त्यभिसंविशन्ति " ( तैत्ति. उ. ३।१ ) इति अध्यात्मशास्त्रे निरूपितं वर्तते ।

अतः अद्वैतं विशुद्धात्मतत्त्वं तदेव फलरूपम् । द्वैतं तु साधन रूपमतः कालभेदेन उभयमपि अत्यावश्यकम् । अयमर्थः वेदार्थसङ्ग्रहे श्रीमद्रामानुजस्वामिभिः “भेदो वा अभेदो

93

वा द्व्यात्मकता वा कोऽयमर्थः समर्थितो भवति । सर्वस्यापि वेदवेद्यत्वात् सर्वं समर्थितं भवति" इत्याद्युक्तेन प्रकारेण ज्ञातुं शक्यते ॥


## द्वैतसिद्धान्तेन समन्वयः 

अन्यत्रोक्तं साधनप्रधानं द्वैतं फलप्रधानमद्वैतमिति । रामानुजमतं तु उभाभ्यामपि क्रोडीति तदेवाद्वैतपण्डितैरिदानीमुच्यमानं पूर्णविज्ञानरूपम् । अनेन ज्ञातुं शक्यते फलजिज्ञासा साधनकाले न कर्तव्या । शङ्कराचार्यस्य तु विज्ञानाद्वैतशून्याद्वैतेत्यादिमहायानिकमार्गिणां प्रबलत्वात् तेषां वैदिकैः सह विरोधो मास्तु इति तेषां सन्तृप्त्यर्थं फलभागमात्रं प्रदर्श्य बौद्धजैनवैदिकानां सौहार्दसाधनं प्रधानकार्यमासीत्। अतः श्रीशङ्कराचार्यैः तत्काले फलस्वरूपमद्वैततत्वमेव प्रदर्शितम्। तदनुगुणसाधनमपि ज्ञानमित्येवोक्तं न तु भक्तिः । 

44 

वस्तुतः भक्त्या त्वनन्यया शक्य अहमेवंविधोऽर्जुन । ज्ञातुं द्रष्टुं च तत्वेन प्रवेष्टुं च परन्तप"॥ (गी. ११ । ५४ ) इति ज्ञानदर्शनप्राप्तीनां सर्वेषामपि भक्त्या साध्यत्वं प्रदर्शितम् । एवं गीता द्वादशाध्याये " मय्यावेश्य मनो ये मां नित्ययुक्ता उपासते । श्रद्धया परयोपेतास्ते मे युक्ततमा मताः"॥ (गी. १२।२) इति भक्तेरेव ज्ञानापेक्षया सुलभत्वमुत्कृष्टत्वमुक्त्वा “ये त्वक्षरमनिर्देश्यमव्यक्तं पर्युपासते" इत्यादिना ज्ञानस्य दुर्लभत्वं दुष्करत्वं प्रदर्श्य " ये तु सर्वाणि कर्माणि मयि सन्न्यस्य मत्पराः । अनन्येनैव योगेन मां ध्यायन्त उपासते । । तेषामहं समुद्धर्ता मृत्युसंसारसागरात्। भवामि न चिरात् पार्थ मय्यावेशितचेतसाम्" इति भक्तानां भारः सर्वोऽपि भगवतैव स्वीक्रियत इति सुस्पष्टं कथनाद् भक्तेवैशिष्ट्यं प्रतिपादितम् । ज्ञानमार्गिणामप्यन्ते "ते प्राप्नुवन्ति मामेव" इति फलमेकमेवेत्युक्वा " क्लेशोऽधिकतरस्तेषामित्युपसंहारः कृतः । एवञ्च यद्यद्वैतमेव परमपुरुषार्थः स्याच्चेदपि तद् भक्त्यैव लभ्यमिति तत्त्वे स्थिते भक्तिमार्ग एव श्रेयानिति निश्चितवद्भिः आनन्दतीर्थैः भक्तेरेव परमसाधनत्वं प्रतिपादितम् । अत एव फलविषये इदानीं नास्था क्रियते । परमपुरुषार्थस्य भगवत्प्रसादैकलभ्यत्वं यतस्तैः सिद्धान्तितं तद्विषये तेषां चिन्ता नास्ति। अत एव भगवतो जगदुपादानत्वविषयेऽपि नैवातीवास्था तेषाम्। ब्रह्मणः उपादानत्वस्य भक्तिपोषकत्वाभावात्। अतः तन्मतस्य साधनप्रधानत्वात् साधनस्य च 

94 

स्थितिरेव तैः वर्णिता । 

साधनकालश्च 

भेदप्रधानत्वात्, साधनकालिकी जगतः जगत्सृष्ट्यनन्तरमारभ्य केवलं जीवन्मुक्त्यवस्थाप्रप्तिपर्यन्तमेव । स च कालः सर्वथा भेदप्रधानः । अत एव तैः जीवन्मुक्तिपदे रामानुजमतवद् विरोधो न प्रदर्शितः प्रत्युताङ्गीकृतश्च । 

वस्तुतः मनुष्यैः पूर्वं क्रियमाणं सर्वं साधनं जीवन्मुक्तावेव पर्यवस्यति । रामानुजमते तु जीवनमुक्तिपदे अर्थविरोधस्य प्रदर्शितत्वाज् जीवन्मुक्तिरेव निराकृता इति भ्रान्तिर्जाता। तत्कारणं तु असकृदस्माभिरुक्तम्, एव " अर्थप्रत्ययशब्दानामितरेतराध्यासात् शङ्करः" इति न्यायः अत्रापि अन्वीयते। अतः जीवन्मुक्तिपदं विस्मृत्य तादृशी स्थितिर्जगति भवेद्वा न वा इति चिन्तनीयम् । न भवेदिति कश्चित् शपथयति चेत् स वेदान्ततत्त्वमेव न जानातीत्यर्थः । अत्र " ब्रह्म समश्नुते" "तमेवं विद्वानमृत इह भवति" इत्यादौ अत्र इह इत्यादि पदानामर्थः रामानुजीयैः एभिः अवहितो वा न वा । स्वमानसंरक्षणार्थमत्र ब्रह्मानुभव एव न भवतीति एते कथं शपथयन्ति। भगवद्भाष्यकारैः " अत्र ब्रह्म समश्नुते" इत्यस्य उपासनाकालिकब्रह्मानुभवः इत्येवाभिप्रायः उक्तः । 

एव। 

इतरे तु अत्र ब्रह्मानुभवं वदन्तः शरीरावस्थायां जायमानब्रह्मानुभवान् 

मुक्तिकालिकब्रह्मानुभवः अतीव विलक्षणः अतीव विस्तृतश्चेति वदन्ति । अत एव सदेहमुक्ति : विदेहमुक्तिश्चेति मुक्तिभेदोऽपि तैः वर्ण्यते । एवञ्च यथा पदभेदः तथा अवस्थाभेदोऽपि वर्तते रामानुजमतेऽपि सावस्था अङ्गीक्रियते एव। “जीवन्मुक्तादिशब्दः क्वचिदुपचरितस्तत्समावस्थयैव" (तत्त्व.मु. जीव. ७३ ) इति जीवन्मुक्ताः भवन्त्येते इति आर्षप्रयोगस्य औपचारिकी व्यवस्थोक्ता आचार्यैः । यदि पदमात्रे 

यदि पदमात्रे विद्वेषस्तर्ह्यन्यत् पदमन्विष्यताम् । क्वचिन्मुख्यप्रयोगापेक्षयाऽपि औपचारिकः प्रयोगः स्वरसः अभीष्टार्थप्रदोऽपि भवति । तादृशस्थले मुख्यप्रयोगापेक्षया औपचारिकः प्रयोगः आवश्यकः। राजवीथीसमीपे गृहमस्तीति प्रयोगापेक्षया राजवीथ्यां मम गृहमस्तीति प्रयोग एव विवक्षितार्थ बोधको भवतीति सर्वेऽपि जानन्त्येव। अतः अनुभवप्रधाने लोके नराणां व्यवहाराः अनुभवेनैव निर्वाह्याः न तु शास्त्रेण । अतस्तत्त्वविषये अनुष्ठानोपयोगि विषय एव वक्तव्य इति मन्यते कश्चित् तदा द्वैतमेवानुसर्तव्यम् । 

95 

अद्वैतं कदा भवतीति प्रश्ने "सदेव सौम्येदमग्र आसीद् एकमेवाद्वितीयम्" इत्यादी अग्रे इत्युत्तरं तत्रैव वर्तते। तस्य सृष्टेः पूर्वमित्यर्थः सर्वैरङ्गीकृतः । तदानीं तु न कोऽपि व्यवहारः, यदा व्यवहारः तदा तत्त्वत्रयमनिवार्यम्। 

द्वैतसिद्धान्ते तु अद्वैतवाक्यानामौपचारिकत्वमेव वक्तव्यं भवति । अत एवोपादानत्वमपि ब्रह्मणः नाङ्गीक्रियते। 

आहत्य सर्वव्यवहारस्यापि द्वैतमूलत्वादारम्भात् प्रभृति जीवन्मुक्त्यवस्थाप्राप्तिपर्यन्तं भेद एव पारमार्थिकः, अभेदस्तु मिथ्यैव । इदमेव तात्पर्यं द्वैतवेदान्तस्य अत्र को दोषः वक्तुं शक्येत। एवमेव सृष्टेः पूर्वं सृष्टेः समाप्तौ च एैक्यमपि अनिवार्यम् । 

एवमेव सर्वशास्त्राणां सर्वतत्त्वानामपि नियमेन काचन मर्यादा वर्तते। तन्मर्यादारक्षणे कस्यापि न कापि घर्षणा । अन्ततः एकस्मिन्नेव गृहे कृमिकीटादयोऽपि बहवः अज्ञाताः जीवाः वसन्ति। तत्तत्स्थाने तेषां तेषां सञ्चारे न कापि घर्षणा भवति । मर्यादोल्लङ्घने त्वनिवार्या घर्षणा । 

जीवन्मुक्त्यवस्था कदा, तदनन्तरं किं भविष्यतीत्यादिप्रश्नानामुत्तरं तु भगवतैव वक्तव्यम्। सर्वं तद्धस्ते एव वर्तते । अतस्तद्विचारोऽपि इदानीं मर्यादातीत एव । कुर्वन्ति किल इतरमतस्था इति चेत्, वस्तुतः इदं तेषां मर्यादातिक्रमणमेव केवलं कुतूहलमात्राद् विचारः क्रियते । एतद्विरुद्धतया वर्तमानकाले अद्वैतमङ्गीक्रियते चेत्, तर्हि भक्तिसिद्धान्तस्य सम्पूर्णनाश एव । तदिष्टमेवास्माकं यदि कश्चनाद्वैती वदेच्चेत्, तर्हि भक्तिमन्तरा ज्ञानं कस्मिन् आपणे लभ्यते ? भक्तिर्वा कस्मिन् आपणे लभ्यत इति पुनः प्रश्ने भक्तिरेव सहजा सर्वत्रापि लभ्येत । लोकानुभवेन इदं सर्वं ज्ञातुं शक्यम् । 

महनीयविषये पोतिर्भक्तिः । मदपेक्षया महनीय एव कश्चिन् न दृश्यत इति कोऽपि वदेच् चेत् स उन्मत्त एव । तस्य ज्ञानमपि न भवेत् । एतादृशैः केवलं वितण्डावादिभिः सह चर्चया न कोऽपि लाभः । ज्ञानं तु फलं न तु साधनम् । वर्तमानकालिकं ज्ञानं सर्वमपि चित्तवृत्तिरूपमेव । अतः भक्तिमार्गे न कापि अनुपपत्तिः । 

96 

द्वैतमते भगवान् विष्णुः स्वतन्त्रः स्वामी, रक्षकः अन्यत् सर्वं रक्ष्यं, अस्वतन्त्रम् । एतानि तत्त्वानि सर्वाणि भिन्नान्येव । एकतत्त्वमूलकं सर्वमिति न स्वीक्रियते । अतः भक्तिः जीवस्य परतन्त्रस्य स्वामिनि विष्णौ सहजा सुलभा च । तदुक्तम् 

44 

— 

" स्वतन्त्रमस्वतन्त्रं च द्विधा तत्त्वमुदीरितम्। स्वतन्त्रो भगवान् विष्णुरस्वतन्त्रमिदं जगत्" ॥ भक्तिमार्गानुसारिणां भक्तानां कृते भगवानेव सर्वं विधास्यतीति न कापि चिन्ता। साधकस्य अध्यात्ममधिदैवं द्वयमपि एकमेव इदानीन्तनसाधनदृष्ट्या । अधिदैवं यद्यपि बह्वर्थगर्भम्। यतः देवताः सर्वफलप्रदाः आर्तः जिज्ञासुः अर्थार्थी एते त्रयोऽपि देवतावादिनः । एतेषु त्रिषु अध्यात्मप्रसक्तिरेव नास्ति । तत्तत् फलार्थमेव देवतानां भजनं क्रियते । चतुर्थो ज्ञानी तु भक्तेषु अन्तर्गतत्वाद् भक्तोऽपि भवति, ज्ञानीति निर्देशाज् ज्ञानी अपि भवति । अयमेव अध्यात्मनिष्ठः इति वक्तुं शक्यः । अत एवोपरि "ज्ञानी त्वात्मैव मे मतम्" इति स प्रशस्यते। अतः स्थूलदृष्ट्या तस्याधिदैविकत्वेऽपि तत्त्वदृष्ट्या तस्याध्यात्मिकतापि अनिवार्या । अतः भक्त्यैव सर्वं लब्धुं शक्यते परमात्मप्रसादद्वारा इत्येव तेषां सिद्धान्तः। अतो द्वैतसिद्धान्तः जीवानामुन्नतये अत्यन्तमुपयोगी वर्तते । अन्यत् सर्वं वागालम्बनमात्रम्। 

### अज्ञात-विषयः 

यथा श्रीशङ्कररामानुजमतयोः मिथः सामरस्यं तथा आनन्दतीर्थीयमतस्यापि उभाभ्यां सामरस्यं प्रदर्शयितुं शक्यम्। 

भक्तिमार्गो वा ज्ञानमार्गो वा यः कोऽपि मार्गो भवतु साधनं तु नियमेन भेदगर्भम् । एतल्लोके अभेदानुभवः केवलविज्ञानरूपः न तु ज्ञानरूपः तद्दृष्ट्या आनन्दतीर्थीयं मतं भेदमेव प्राधान्येन प्रतिपादयति । पुरोहितोऽयं राजा सम्वृत्तः इतिवत् सम्पूर्णतया साधनाकालपर्यन्तमभेदस्तु औपचारिक एव । 

वस्तुतस्तु मनुष्यप्रयत्नाः सर्वेऽपि जीवन्मुक्तावेव पर्यवस्यन्ति । वास्तविकं मोक्षसाधनन्तु तदनन्तरमेव प्रारभ्यते। 

यद्यपि रामानुजमते जीवन्मुक्तिर्नास्तीति केचन मन्यन्ते । तत्र सम्यक् परिशीलने जीवन्मुक्तिपदे एव विचारः समापितः । न तु जीवन्मुक्त्यवस्थायाम्। अन्यतरपदस्य औपचारिकत्वमनिवार्यमित्येव तात्पर्यम् । अतो विज्ञानदृष्ट्या सर्वेषां सर्वं साधनं 

97 

जीवन्मुक्त्यवस्थायामेव पर्यवस्यति । तदनन्तरं तु वस्तुदृष्ट्या न तु तत्त्वदृष्ट्या बहुदूरं भेद एव अनुवर्तते । इयमेव मुक्तिः सायुज्यमुक्तिरित्युच्यते । 

साधनावस्थायां भेदस्य प्राधान्यादेव श्रीमदानन्दतीर्थैः ब्रह्मणः उपादानत्वं न स्वीकृतम्, किन्तु निमित्तत्वमात्रम्। उपादानत्वं विज्ञानेनैव ज्ञेयम् । न तु ज्ञानज्ञेयम् । साधनावस्थायां ब्रह्मणः उपादानत्वज्ञानं नोपयुज्यते । तत्रापि विशिष्य भक्तिसिद्धान्ते ब्रह्मणो जीवोपादानत्वे स्वीकृते उपादानोपादेययोः अभेदाङ्गीकाराद् भक्तिः कथं भवेत् । प्रत्युत भक्तिविरोधः स्यात् । अत एव आनन्दतीर्थैः उपादानत्वं नाङ्गीकृतम् । साधनकाले तस्याप्रयोजकत्वात् । 

सर्वेषां सिद्धान्ते अद्वैतमतेऽपि इदानीमेतावदेवाङ्गीकर्तव्यं वयं ज्ञानमार्गिण इति आर्भाट कुर्वतामपि ज्ञानं न विशुद्धम्, किन्तु वृत्तिरूपमेवाङ्गीक्रियते तच्च ज्ञानं गौणम् । वस्तुतः ज्ञानपदमात्मस्वरूपवाची। लोके तु सर्वेषां मते वृत्तिरूपमेवाङ्गीक्रियते । भक्तिपदार्थोऽपि तन्मते अन्तकरणवृत्तिविशेषरूप एव । एवञ्च वृथा कलहेन न कोऽपि लाभः । प्रत्युत भक्तेः 

निरतिशयपरुषार्थसाधनत्वम्, 

श्रममन्तरा 

44 

भवत्सम्मतस्य 

ज्ञानस्य 

तु क्लेशोऽधिकतरस्तेषामव्यक्तासक्तचेतसाम्" इति क्लेशाधिक्यं च कण्ठत एवोक्तम् । अतश्च भक्तिमार्गे उपादानत्वं नोपकारकम्। अतः उपादानत्वानङ्गीकारमात्रेण न कापि हानिः । 

एतावता मतत्रयाचार्याणां सर्वेषामपिमते साधनकाले जीवबह्मणोर्भेद एवेत्यस्मिन्नंशे न कोऽपि विवादः । किन्तु प्रायः सर्वेऽपि प्रौढपण्डिताः स्वाङ्गीकारमात्रेणैव वस्तुसत्तामनङ्गीकारमात्रेण वस्त्वभावमभिमन्यन्ते । सत्यमस्माकमधीनं वा सत्यस्याधीना वा वयम्। अतः सत्यान्वेषणमेव प्रथमं कर्तव्यम् । तत्तु केवलं भगवत्कृपा साध्यम् । न तु शरीरबलेन बद्धिबलेन वार्ताबलेन वा साध्यम्। 

उपसंहारः वादः अद्वैतपरो वा भवतु द्वैतपरो वा भवतु इदानीन्तनास्माकं परिस्थितिः कीदृशी वयं कस्यां कक्षायां वर्तामहे इत्यपि केनचिन् न ज्ञायते चेत् ! तेन किं वा साधयितुं शक्यम्। अतः प्रथमं स्वस्वरूपज्ञानं सम्पादनीयम् । तथालोचने वयं सर्वेऽपि न सिद्धपुरुषाः । मनुष्यजन्मनः सार्थक्यसाधनमेव परमोद्देश्यं त्रिकरणशुद्धया भवेद्यदि तर्हि स्वात्मानमेव साक्षीकृत्यैव विचारः सर्वोऽपि कर्तव्यो भवति । 

यदि साधनमार्गः कश्चिद्भवेत् तदिदानीं नियमेन भेदगर्भ एव। ब्रह्मणा ऐक्यमेव परमपुरुषार्थं मन्यमानानामपि तत्कथं प्राप्यमिति आलोचना आवश्यकी यदि प्राप्यं प्राप्ता 

98 

प्राप्तिः इति त्रिपट्यपि आवश्यकी एव । अतः सर्वा अपि साधनाः भेदगर्भाः एव । अहं ब्रह्म अहं ब्रह्म इति मनन मात्रेण केवलं शब्दावृत्या वा आत्मनो ब्रह्मभावो भवेत् किम्? इदानीं तनाहम्पदार्थः मिथ्येति वदतां तस्य मिथ्यात्वं यदि सम्पूर्णतया वास्तविकं ज्ञायेत तदानीं पुरुषार्थसिद्धिर्वक्तव्या। किन्तु तस्य साधनमार्गः कः ? 

अतः सर्वोऽपि साधनामार्गः भेदगर्भ एव। मनुष्यबुद्धिमूलकस्य साधनामार्गस्यावधिः जीवन्मुक्त्यवस्थाप्राप्तिरेव । तत्रैव मनुष्यप्रयत्नानां सर्वेषां समाप्तिः । तदनन्तरं तु सर्वं परमात्माधीनमित्येिव परमं तत्त्वमिति तदभिज्ञा वदन्ति । 

एवञ्च अत्यन्तभेदवादिनां द्वैतिनामपि तादृशजीवन्मुक्त्यवस्था प्राप्तिरेव परमं लक्ष्यं भवितुमर्हति । तदनन्तरं तु नास्मच्चर्चाधीनमिति निश्चीयते चेत् ! सर्वसौहार्द स्वयं भेदेव। अतः पण्डितैः सर्वैरपि सत्यान्वेषणपरैर्भवितव्यं न तु केवलं चर्चा परायणैः । 

### ब्रह्म सविशेषमुत निर्विशेषं 

वेदान्तसूत्रव्याख्यानानि बहूनि सन्ति तत्रापि अद्यतनकाले साक्षात्प्रितिपक्षतया विद्यमानं वेदान्तदर्शनं द्वयमेव। एकं शङ्कराचार्योपज्ञं निर्विशेषम् अन्यच्च श्रीमन्नाथमन्युपज्ञं श्रीमद्रामानुजमुनिस्थापितं सविशेषाद्वैतम् (विशिष्टाद्वैतम्) । सविशेषं विशिष्टमिति च पर्यायौ। श्रीमद्रामानुजवटुकपूर्णविरचिते श्रीमद्रामानुजाष्टोत्तरशतनामावलिग्रन्थे 'विशिष्टाद्वैतपारगः' इति पदस्योल्लेखात् तत्पदं प्रचार आगतम्। 

ब्रह्मसविशेषमुतनिर्विशेषमित्येव मूलभूता समस्या । वस्तुतः न किञ्चिदपि वस्तु निर्विशेषं भवितुमर्हति इत्येव समाधानम्। किञ्च शास्त्रमिति प्रसिद्धं वेदान्तशास्त्रं सविशेषविषयकमेव भवितुमर्हति । सामान्यरूपेण विदिते विषये विशेषजिज्ञासया खलु विचारशास्त्रं प्रवर्तते। अत एव ईक्षत्यधिकरणं छान्दोग्ये सच्छब्दवाच्यं जगत्कारणतया निर्दिष्टं वस्तु चेतनाचेतनसाधारणत्वेन अचेतनं प्रधानमेव कुतो न भवतीति साङ्ख्यानामाक्षेपे उत्तरदानाय “ईक्षतेर्नाशब्दम्" इत्याद्यधिकरणं प्रवृत्तम्। प्रधानं न सच्छब्दवाच्यम्, सच्छब्दवाच्य ईक्षणस्य श्रवणेन तत्र जगत्सृष्ट्यनुकूलसङ्कल्पस्यावश्यकत्वात्। प्रधाने च तादृशसङ्कल्पस्यासम्भवात् तन्नसच्छब्दवाच्यम्। ईक्षणं च चेतनधर्मः अतः सच्छब्दवाच्यं वस्तु चैतन्यरूपं 

ब्रह्मैव जगत्कारणमिति 

जगत्कारणमिति सूत्रार्थः । तदनन्तराणि सर्वाण्यप्यधिकरणानि 

99 

सविशेषब्रह्मपराणीति स्पष्टं ब्रह्मसूत्रैर्ज्ञायते । गीतायाः उपनिषदां वचनानां विवक्षितमर्थं निर्धारयितुं प्रवृत्तं वेदान्तविचारशास्त्रं ब्रह्मसूत्राणि इत्युच्यन्ते । तानि सविशेषवाद एव अनुकूलानीति तटस्थविद्वांसः सर्वेऽप्यभिमन्यन्ते । विचारः सर्वोऽपि वस्तुतः सविशेषत्वे सत्येव सङ्गच्छते। अतः विचार्यमाणं वस्तु सविशेषमेव । 

वेदान्तशास्त्राद् बहुदूरं गता वेदबाह्या बौद्धा एव स्वलक्षणं ज्ञानमेकमङ्गीकृत्य तत्तद् विकल्परहितमत एव निर्विशेषवस्तुविषयकम्। इदमेव प्राथमिकं ज्ञानम्। धर्माश्च द्वितीयक्षणादारभ्य अस्मिन् वस्तुनि कल्प्यन्ते इत्यादिकं विस्तरेण प्रतिपाद्य एतेषां द्वितीयज्ञानानां विकल्पपदवाच्यत्वमेव वदन्ति । 

— 

अयं भावः 

तत्त्वं निर्विशेषमिति स्वलक्षणप्रत्यक्षमात्रप्रामाण्यवादिनो बौद्धाः । स्वलक्षणज्ञानं नाम यद् वस्तुस्वरूपमात्रं प्राथमिके प्रत्यक्षे भासते । तदा धर्मा न भासन्ते । अतः प्राथमिकं ज्ञानं निर्विकल्पकमित्युच्यते तदेव प्रमाणम् । धर्मविषयकं यज्ज्ञानं तद् विकल्पपदेनाच्यते। धर्माणामवस्तुत्वात् तद्विषयकं ज्ञानं भ्रम एव विकल्पोऽवस्तु निर्भासाद् विसंवादादुपप्लवः (प्रमाणवार्तिकम्) इति ते वदन्ति । एतन्मते विकल्पः सविकल्पक इति पर्यायौ । एतत् सर्वमप्रमाणमिति श्रीभाष्यगूढार्थसङ्ग्रहे तत्त्वमुक्ताकलापव्याख्यायां सर्वङ्कषायाञ्च बहुविस्तरेण विचारितम् । अतश्च प्रथमाक्षिसन्निपातजन्यं ज्ञानमपि न निर्विशेषवस्तुविषयकं भवितुमर्हति । 

नैय्यायिकादिभिश्चोपर्युक्तं बौद्धमतं नाङ्गी क्रियते । प्राथमिकज्ञानेऽपि धर्मधर्मिणोः ग्रहणमावश्यकम्। अत अन्ततः पदार्थद्वयविषयकं ज्ञानं प्राथमिकं ज्ञानम्। यद्यपि नैय्यायिकैर्निर्विकल्पकं ज्ञानमङ्गीकृतं किन्तु तदतीन्द्रियम् । वेदान्तिनां तु ज्ञानस्य स्वप्रकाशत्वादेतेषामतीन्द्रियं निर्विकल्पकमप्रमाणमेव । एवं च प्रथमाक्षिसन्निपातजन्यं ज्ञानमप्यन्ततो गुणगुणिविषयकमेव रूपस्याग्रहणे द्रव्यस्य ग्रहणासम्भवात्। यद्यपि तज्ज्ञानं तदा न विविच्येनापि पृथगनुपलम्भात् तथापि तदनन्तरं व्यवहारः स्पष्टं धर्मधर्मिविषयक एव भवति । अतो निविशेषं वस्तु जगति शशशृङ्गतुल्यमेव । कदाचित् प्रयुज्यमानमपि निर्विशेषपदं विवक्षितविशेषस्याभावात् तथा प्रयुज्यते । यथा जनसम्मर्दं दूरात् पश्यन् कश्चित् तत्प्रदेशादागच्छन्तमन्यं पुरुषं पृच्छति को विशेषः तत्र जनाः मिलिताः ? अन्यः उत्तरं वदति न कोऽपि विशेषः । आकस्मिकोऽयं सम्मर्दः इति । अथापि तत् क्षेत्रं शून्यमेवेति नार्थः । 

100 

न तु 

अत एव नैय्यायिकानां ' निर्विशेषो विशेष : ' इति वादोऽपि विशेषत्वजात्यभावाभिप्रायेण 

प्रमेयत्वपदार्थत्वादिधर्माभावाभिप्रायेण । 

अत 

श्रीभाष्ये 

इत्युक्तम्। 

“सविशेषोऽप्यनुभूयमानोऽनुभवः 

महासिद्धान्तारम्भे 

एवं सति जगत्कारणभूतं वस्तु न केवलं जगदुत्पत्त्किारणम्, अपितु जगत्सम्बन्धिसर्वविषयाणामपि ब्रह्मैव कारणमिति प्रथमाध्यायेन प्रतिपाद्यते । प्रत्यधिकरणं ब्रह्मणः चेतनाचेनवैलक्षण्य प्रतिपादनाय तदसाधारणधर्मा एव हेतुत्वेन प्रतिपाद्यन्ते । सर्वं वस्तूनां स्वभावानुरोधेनैव भवतीति बौद्धैः ब्रह्म नाङ्गीकृतम्। अतः नत्वास्तिकानां कर्तुमकर्तुमन्यथाकर्तुं समर्थं ब्रह्म स्वीकर्तॄणां मते तत् सम्भवति ब्रह्मणोनिर्धर्मकत्वे एतत् कथं सम्भवति। अतः ब्रह्मसविशेषमेव । एतेषां विचाराणां सर्वेषामपि समाप्तिबेलायां “सर्वोपेता च तद्दर्शनात्" इति ब्रह्मणः सर्वशक्तिमत्वं प्रतिपाद्य "सर्वधर्मोपपत्तेश्च" इति । तत्रत्यं शाङ्करभाष्यं ब्रह्मणः सर्वशक्तिमत्वं स्वीकरोति । 

कार्याधिकरणान्ते “न च कार्ये प्रत्यभिसन्धिः " ( ४.३.१३ ) इत्येतत् सूत्रभाष्ये किं द्वे ब्रह्मणी परमपरं चेति? बाढं द्वे " एतद्वै सत्यकाम परं चापरञ्च ब्रह्म यदोङ्कारः" इत्यादिना ब्रह्मद्वित्वं प्रतिपादितं श्रीशङ्कराचार्यैः तत्तु बौद्धानां सन्तृप्त्यर्थमेव । ब्रह्मद्वित्वे एकमेवाद्वितीयमित्यादि श्रुतीनां का गतिः । उभयोरपि ब्रह्मणोः सम्बन्धोऽस्ति वा न वा? बाढं द्वे इत्युक्त्वा प्रथमं परं ब्रह्म निर्दिश्य तदेवत्युपक्रम्य अपरब्रह्मनिरूपणं क्रियते परस्परमुभयोरसम्बन्धे ब्रह्मद्वयं स्वतत्रं स्यात् । अतः उभयोः सम्बन्धः कथमपि वक्तव्यः। अन्यथा केनापि कारणेन परं ब्रह्म अपरं ब्रह्म न भवेत्, तर्हि न केवलं ब्रह्मद्वयमपितु तदुपरिवर्तमानं सर्वमपि ब्रह्मैवेति ब्रह्मानन्यं भवेत्। 

इदमत्रावधेयम्- सङ्गीतविद्वान् कुत्र गतः इति प्रश्ने लोके सङ्गीतविद्वान् निद्रातीत्युत्तरं दीयते । वस्तुतः निद्राकाले स गायति वा अथापि सङ्गीतविद्वान् न निद्रातीति प्रयोग अपार्थम् एव स्यात्। सः जागरणानन्तरं पिशाचाविष्टः सन् गायतीति न कोऽपि मनुते परन्तु स एव गायतीत्येव मनुते। सङ्गीतविद्वान् निद्रातीति व्यवहारे तस्य सङ्गीतज्ञानस्य व्यक्त्यभावेऽपि शक्तिरूपेण तज् ज्ञानं वर्तत एव । नो चेत् सुषुप्तौ सर्वेषां सम्पूर्णज्ञानशून्यत्वाद् व्यवहारोपयोगिसामान्यज्ञानदृष्ट्यापि निद्राणः पुरुषः अन्य एव भवेत् । इष्टापत्तौ च निद्रावस्थापि मरणतुल्यास्यात्। नैतत् कस्यापि सम्मतम्। सुप्तोत्थितस्य निद्रावस्थायां101 

योऽहमासं स एवाहमुत्थितः इति प्रत्यभिज्ञापि विरुध्येत । ब्रह्मसूत्रमपि " स एव तु कर्मानुस्मृतिशब्दविधिभ्यः " इति इममर्थं स्पष्टं साधयति । तत्रापि अहमर्थनाशं नव्या निर्विशेषाद्वैतवादिनो वदन्ति । तत्तु चार्वाकमततुल्यमेव भवेन् न तु आस्तिक्यवाद इति सर्वथात्याज्यम्। अतो निर्विशेषं न किञ्चित्तत्त्वं भवितुमर्हति । कथञ्चननिर्विशेषपदप्रयोगस्तु अपेक्षितविशेषरहितत्वाद् धर्माणामनुन्मेषदृष्ट्या वेति बोध्यम्। एवं लोके शास्त्रपण्डितः अध्यापको निद्राति इत्यादयः प्रयोगा अपि दृश्यन्ते । तद्वदेव निर्विशेषसविशेषपदयोरपि अर्थभेदोऽवगन्तव्यः । 

अत एव पाञ्चरात्रपक्रियायां परव्यूहविभवान्तर्याम्यर्चावतारभेदः प्रतिपादितः । एतेषु परवासुदेवरूपं सर्वोत्तीर्णं निर्विशेषब्रह्मतुल्यम् । अथापि तत्र गुणानामनुन्मेषमात्रं न तु गुणानामसद्भावः । तदेव यदा व्यूहरूपमाप्नोति तदा ज्ञानशक्तिबलैश्वर्यवीर्यतेजसामपि षड्गुणानामाविर्भावाद् व्यूहवासुदेवनाम्ना व्यवह्रियते । अनन्तरं सङ्कर्षणप्रद्युम्नानिरुद्धेषु एकैकस्मिन्नपि द्वयोर्द्वयोर्गुणयोरुन्मेषः इतरचतुर्गुणानामनुन्मेषः । अनन्तरं रामकृष्णाद्यवतारा : विभवपदेनोच्यन्ते। सर्वत्र अणुतत्त्वेष्वपि वर्तमानः अन्तर्यामीत्युच्यते। सोऽपि भगवतः कश्चनावतारः । इतोऽपि मन्दमतीनामपि सुग्रहो भवितुमर्चावतारः । स एव देवालयादिषु पूजादिकं गृह्णाति । पूर्वोक्तपाञ्चरात्रपक्रियापि ब्रह्मणः सविशेषत्वमवस्थाभेदञ्च प्रतिपादयति । न तु सत्यत्वमिथ्यात्वभेदम् । 

अत्रेदं तात्पर्यम् – तत्त्वप्रतिपादकशास्त्रदृष्ट्या तत्त्वस्यावस्थाद्वयं वक्तुं शक्यते न तु तत्त्वद्वयमिति। पूर्वोक्तसङ्गीतविद्वद् दृष्टान्तेन ज्ञातुं शक्यते । यथा सङ्गीतविद्वान् सन्नपि सदा सङ्गीतं गायन् न तिष्टत्यव । निद्रायां तु सम्पूर्णज्ञानलोपो भवति तथापि गायनशक्तिस्तु तदन्तर्निहिता वर्तते एव । तस्या अपि लोपे तु जागरणानन्तरं स एव गायतीति लोकव्यवहारः सर्वसम्मतः कथं स्यात् । एवमेव ब्रह्मणोऽपि एकस्यैव कक्षाद्वयमनिवार्यम्। सर्वोत्तीणा स्थितिरेका किञ्चिदवतीर्य जगद्रूपेणावस्थितिरन्या वेदान्तेषु दृश्यत एव। न च तावता ब्रह्मद्वयं वा सर्वथा शक्तिशून्यं वा स्वीकर्तव्यम् । निर्विशेषमिति पदं तु धर्माणां तदा अनुन्मेषमात्रेण विविक्षितधर्माणाभावेन वा कथञ्चन प्रयोक्तुं शक्यते । न तु सर्वथाधर्माभावेन । निर्विशेषवस्तुनः शशश्रृङ्गायितत्वमिति पूर्वं बहुधा प्रतिपादितमेव । 

102 

"सर्वाच्चापरस्य" इति सूत्रे शाङ्करभाष्यं यथा च कारणं ब्रह्म त्रिषु कालेषु सत्त्वं न व्यभिचरति एवं कार्यमपि जगत् त्रिषु कालेषु सत्त्वं न व्यभिचरति । एकञ्च पुनस्तत्त्वम्। अतोऽप्यनन्यत्वं कारणात् कार्यस्य इति जगद्रूपेण विद्यमानस्यापि ब्रह्मणः कारणब्रह्म समानमेव सविशेषत्वं वा प्रतिपादयति । न तु मिथ्यात्वम् । 

अद्वैतमते ब्रह्मद्वयं प्रतिपाद्यते निर्विशेषं सविशेषञ्च जन्मादिकारणत्वं सविशेषब्रह्मणो लक्षणं जन्माद्यधिकरणे विचार्यते। तदेव निर्विशेषस्य कूटस्थानस्यनिर्विकारस्य शुद्धबुद्धमुक्तस्वभावस्य ब्रह्मणः उपलक्षणं भवति । सत्यं ज्ञानमनन्तमित्येव ब्रह्मणः स्वरूपलक्षणं तदेव ब्रह्म सर्वोत्तीर्णञ्चेति । 

कार्याधिकरणान्ते श्रीशङ्कराचार्याः एव किं द्वे ब्रह्मणी परमपरं चेति ? बाढं द्वे " एतद्वै सत्यकाम परं चापरञ्च ब्रह्म यदोङ्कारः" इत्यादिदर्शनात् । किं पुनः परं ब्रह्म किमपरमिति उच्यते - यत्राविद्याकृतनामरूपादिविशेषप्रतिषेदस्थूलादिशब्दैः ब्रह्मोपदिश्यते तत्परम् । तदेव 

यत्र 

नामरूपादिविशेषेण केनचिद्विशिष्टमुपदिश्येत इत्यादिशब्दैस्तदपरम् । नन्वेवमद्वितीयश्रुतिरूपरुध्येत, 

मनोमयः प्राणशरीरः भारूपः न अविद्याकृतनामरूपोपाधिकतया 

परिहृतत्वात्। अत्र तैः ब्रह्मणो सविशेषस्य मिथ्यात्वमुक्त्वा तदेवापरमिति मिथ्या सत्यञ्चेति ब्रह्मद्वयं क्रोडीकृत्य बह्मणो द्वैविध्यञ्चोक्तम्। तद्युक्तंवा ? यथा सर्पों द्विविधः एकः वलमीक : सर्पः । 

44 

11 

यदि च सृष्टिप्रकरणानि सर्वाणि क्रोडीकृत्य परिशील्यन्ते चेत् तदा जगन्मूलकारणप्रतिपादकानि वाक्यानि आत्मा वा इदमेवाग्र आसीत्, ततो वै सदजायत “सदेव सौम्येदमग्र आसीत् " ब्रह्म वा इदमेकमेवाग्र आसीत् " " तद्धेदं तर्ह्यव्याकृतमासीत् तन्नामरूपाभ्यां व्याक्रियत" " आत्मैवेकमेकमग्र आसीत् पुरुषविधः" इत्यादिवाक्यानि दृश्यन्ते। 

एषु वाक्येषु प्रतिपादितानि तत्त्वानि जगत्कारणानि यदि विभिन्नानि तर्हि एतेषामैककण्ठ्यं कथं सम्पादनीयम् । एकैकस्यापि पदस्य प्रवृत्तिनिमित्तं भिन्नं भिन्नमस्तोति तावन्मात्रेण वस्तुभेदः स्वीक्रियते चेत् तदा जगत्कारणमव्यवस्थितमेव स्यात् । किं बहुना अत्यन्तप्रसिद्धे तैत्तिरीयवाक्ये “ब्रह्मविदाप्नोति परम्" इत्यत्र ब्रह्मपदमेव वर्तते । अनन्तरं तु 

44 

आत्मन आकाशस्सम्भूतः" इत्यत्र आत्मपदं वर्तते । ब्रह्मपदप्रवृत्तिनिमित्तं तु व्याप्त्यादिकं 

103 

प्रसिद्धम्। एवं सति प्रवृत्तिनिमित्तभेदमात्रेण वस्तुभेदे सति आरम्भ अन्येन मध्ये अन्य इति पदानामैकण्ठ्यं न स्यात्। अतः प्रवृत्तिनिमित्तभेदे सत्यपि वस्तुभेदो न प्रामाणिकः । किमधिकोक्त्या विष्णुः नरायणः कृष्णः इति अमरकोषे विष्णुपर्यायाः पठ्यन्ते। एतेषां पदानां प्रवृत्तिनिमित्तभेदे सत्यपि तदर्थैक्यं सर्वसम्मतमेव । अन्यथा विष्णुसहस्रनामसु सहस्रं नामानि विष्णोः कथं स्युः । अत एकस्मिन् वस्तुनि नानाधर्मसमवायः सहजः प्रामाणिक : अनिवार्यश्च । ब्रह्मद्वयं कल्पयित्वा एकस्य सत्यत्वमपरस्य मिथ्यात्वमित्यादि श्रीशङ्कराचार्यवचनं बौद्धानां सन्तृप्त्यर्थमिति पूर्वमेवोक्तम् । तेषामाचार्याणां प्रयासे सत्यपि अपरपार्श्वे वैदिकानां विश्वाससम्पादनमपि तेषां महात्मनामावश्यकमभूत् । ये सविशेषब्रह्मवादिनं ज्ञानसम्बन्धस्वामिनं महात्मानमुक्तकण्ठः प्रशंसन्ति । ते कथं निर्विशेषवादिनः स्युः । एवं सर्वप्रमाणानां सविशेषविषयत्वान् निर्विशेषं वस्तु शशशृङ्गायितमेव । 

बौद्धानामाभिमुख्यसमादानार्थमेकपार्श्वे 

यद्यपि जगन्मूलतत्त्वस्यात्मनोऽनिर्वचनीयत्वाभिप्रायेण "नासदासीन्नो सदासीत् तदानीम् " "नेह नानास्ति किञ्चन" इत्यादीनि वाक्यानि प्रवृत्तानि दृश्यन्ते । तेन चानिर्वचनीयत्वे विचारप्रवृत्तिः कथमिति प्रश्नः समुदेति । तथापि सदसदाभिक्रमेण ब्रह्मत्वावस्थायां प्राप्तं तत्त्वमेव विचारस्य विषयो भवति । अनेन विचारस्य मूलाधारभूतमात्मतत्त्वमेवेति निर्णेतुं शक्यते। एवम् आत्मा असत् सद् ब्रह्म पुरुषः इत्यादिक्रमेण विकसितः सन् जगदाकारं प्राप्नोति । अङ्कुरपूर्व बीजस्योच्छूनावस्थैव जगन्मूलभूततत्त्वस्यापि उच्छूनावस्था ब्रह्म तच्च बृह/बृहि वृद्धौ इति धातु मूलकब्रह्मपदं शक्त्या ज्ञातुं शक्यते । अत एव जगतो मूलभूतस्य उच्छूनावस्था ब्रह्मपदेनोच्यते । बीजं यदा सहजजलसेकादिवशात् स्वयमुच्छूनं भवति, अनन्तरमेव तत्राङ्कुरारम्भः। अत एव ब्रह्मलक्षणप्रदर्शनमुखेनैव “यतो वा इमानि" इति श्रुतिमादाय जन्माद्यधिकरणं प्रवृत्तं न तु सत्यं ज्ञानमनन्तमित्यादाय । तेषां लोकेऽपरिचितत्वात्। तत्तु शुद्धं मूलभूतमात्मतत्त्वमिति यद्विचारस्य विषयो भवितुं नार्हति । 

104 

अयमंशः समस्या मध्ये योजितः अध्यात्मविज्ञानमेव ब्रह्मसूत्रेषु प्रदर्श्यते । 

मीमांसकाः सिद्धे वस्तुनि शब्दानां बोधनासामर्थ्याद् 

बोधनासामर्थ्याद् ब्रह्मणश्च सिद्धवस्तुत्वादुपनिषदां ब्रह्मप्रतिपादनसामर्थ्याभावाद् ब्रह्मविचाररूपोत्तरमीमांसा नारम्भणीया। लोके शब्दस्य प्रवृत्तिनिवृत्तिरूपक्रियान्वययोग्ये वस्तुनि एव बोधनसामर्थ्यान् नियमेन शब्दव्यापारः अप्रवृत्तप्रवर्तनमेव । यथा घट इत्युक्ते न श्रातुः यथार्थकर्तव्यनिर्णयो भवति । घटमानय इति क्रियान्वितपदप्रयोगे तु भवति स्वकर्तव्यावबोधः । तेन गुरुः घटानयनार्थं मां नियोजयतीति ज्ञात्वा शिष्यः घटानयने प्रवर्तते । गुरुवचनं च सार्थकं भवति। ब्रह्म तु नयनानयनादि क्रिया शून्यम्, अतः न शब्दवाच्यमिति वदन्ति । 

14 

न 

, 

च "ब्रह्म सवोत्कृष्टं जानीहि" इत्येतदर्थं "सत्यं ज्ञानमनन्तं ब्रह्म " इत्यादिवाक्यप्रयोग इति शङ्क्यम्, जानीहि इति ज्ञानस्य विधातुमशक्यत्वात् । अन्धं प्रति पश्य इति प्रयोगवत् स्यात् तत् । अतस्तत्तदुचितकरणानां सामीचीन्ये ज्ञानं स्वयं भवति न तु तत् पुरुषतन्त्रम्, अपि तु करणतन्त्रम्। पङ्गं प्रति गच्छ धाव इतिवत् तद्वाक्यं निरर्थकं भवेत्। अत उपनिषच्छास्त्रस्य ब्रह्मप्रतिपादनसामर्थ्याभावाद् ब्रह्मविचारशास्त्रं नारम्भणीयमिति पूर्वपक्षे 

— 

सिद्धेऽपि वस्तुनि सिद्ध्यति शब्दानां बोधनसामर्थ्यमिति उत्तरमीमांसा आरम्भणीयैवेति सिद्धान्तः । क्रियान्विते एव वस्तुनि शब्दशक्तिरिति नियमापवादोऽत्र क्रियते ब्रह्ममीमांसायां जिज्ञासाधिकरणे । स्वयं पुरुषार्थभूते वस्तुनि क्रियान्वयाभावेऽपि आदरातिशयः प्रदर्श्यतेऽत्र। यथा तवगृहे निधिरस्तीति वाक्ये श्रुते तद्गृहस्वामिनः आनन्दो भवति । तथा ब्रह्मसत्ता ज्ञायते चेदास्तिकानां सन्तोषो भवत्येव । तेन प्रयोजनादिकं तु अन्यदेतत्। 

अध्ययनादिना एव सामान्यत ब्रह्मशब्दार्थ अवगतः । तस्यैव विशेषजिज्ञासया ब्रह्ममीमांसा आरभ्यते । वस्तुनि सामान्यतो ज्ञाते विशेषतोऽवगमार्थं विचारः इति विचारशास्त्रस्य मर्यादा । एवं सति निर्धर्मके निर्विशेषे वस्तुनि कथं विचारः । अतो ब्रह्ममीमांसा शास्त्रस्य विषयो निर्विशेषं वस्तु भवितुं नार्हति । 

ब्रह्मशब्दोऽपि स्वतः बृहत्त्वादिगुणविशिष्टमेव वस्त्वभिधत्ते । ब्रह्मसूत्रेषु प्रत्यधिकरणं चिदचिद्विलक्षणत्वं ब्रह्मणः साधनार्थं कश्चन धर्म एव हेतुतया अभिधीयते । यथा 

105 

"विवक्षितगुणोपपत्तेश्च" ( 1.2.2 ) " धर्मोपपत्तेश्च " ( 1.3.8) "सर्वधर्मोपपत्तेश्च' (2.1. 36) इत्यादि। यतः निर्धर्मके वस्तुनि जिज्ञासैव नोदेति मनुष्यस्य । 

श्रीशङ्कराचार्यैस्तु ब्रह्मसूत्राणां भाष्यपीठिकारूपेण अध्यासभाष्यमेकं केवलं युक्त्यैव विलिख्य एकामपि श्रुतिं कुत्राप्यनुदाहृत्य यथा चायमर्थो वेदान्तानां तथा वयमस्यां शारीरकमीमांसायां प्रदर्शयिष्यामः इति निर्धर्मके वस्तुनि उपनिषदां समन्वयस्य प्रतिज्ञा कृता । तेन स्वकल्पितार्थस्यैव सूत्राणामुपर्यारोपः प्रतिज्ञायते । " अथातो ब्रह्मजिज्ञासा" इति प्रथमसूत्रेण सूत्रकारेण ब्रह्मजिज्ञासां प्रतिज्ञाय " जन्माद्यस्य यतः " इति द्वितीयसूत्रेण तस्य जगज्जन्मादिकारणत्वलक्षणेऽभिहिते सत्यपि इदं लक्षणं न मुख्यस्य निर्विशेषस्य ब्रह्मणः इत्यादिव्याख्यानं कथं स्वरसं भवेत् । 

एवमेव उपरि आनन्दमयाद्यधिकरणेष्वपि स्वेच्छया व्याख्यानं क्रियते न तु कुत्रापि सूत्रानुगुणं स्वरसम्। तथा च " सर्वधर्मोपपत्तेश्च " " सर्वशक्त्युपेता च तद्दर्शनात्" इत्यादि सूत्राणां का गतिः । 

एवमेव आन्तं विचार्यते चेत् प्रत्येकं स्वतन्त्रगन्थ एव भवेत् तथा सूत्राणां स्वेच्छया व्याख्यानं क्रियते श्रीशङ्कराचार्यैः । प्रत्युत कार्याधिकरणे "कार्य बादरिः" इति प्रथमं बादरिमतमुक्त्वा अनन्तरं " परं जैमिनिर्मुख्यत्वात् " इति सूत्रे परं ब्रह्मैव ब्रह्मशब्दस्य मुख्योऽर्थ इति कण्ठतोऽभिधानेऽपि प्रथमं पूर्वपक्षसूत्रमेव सिद्धान्तसूत्रमिति निर्णीय तत्रैवान्ते " किं द्वे ब्रह्मणी" इति प्रश्नमुत्थाप्य " बाढम् " इति एकं निर्विशेषं ब्रह्म तदेव मुख्यम्, सविशेषं तु गौणं ब्रह्म मिथ्या चेति कृतं ब्रह्मणो द्वैविध्यव्यवस्थापनं को वा पण्डितः अनुमोदेत। मिथ्याभूतं सत्यभूतञ्चैकीकृत्य बाढं द्वे ब्रह्मणी इत्युत्तरदानं कथं वा सङ्गच्छेत । सर्पो द्विविधः रज्जुसर्पः वल्मीकसर्पश्चेतिवत् खलु तद्भवति । यदि तत्रापि विरोधो नास्ति इत्यङ्गीक्रियते तदा बल्मीकसर्पस्य प्रतिकोटिभूताः रज्जुसर्पः भूविदलनसर्पः मालासर्पः दण्डसर्पः इत्यादयो बहवः सर्पाः भवेयुः । अतो वस्तुतो महापण्डितस्य महामेधाविनः श्रीशङ्कराचार्यस्य एतादृशनिर्विशेषवादाः सर्वेऽपि बौद्धानां सन्तृप्त्यर्थमिति स्पष्टं ज्ञायते । 

वस्तुतो बौद्धा एव प्रथमाक्षिसन्निपातजन्यं निर्विकल्पकपदवाच्यमत एव स्वरूपमात्रावगाहि ज्ञानं प्रमाणम्, अनन्तरं जायमानं तु विकल्पपदवाच्यं काल्पितनानाधर्मकमप्रमाणं धर्माणां कल्पितत्वेनैव मिथ्यात्वञ्च वदन्ति । तथैव शङ्कराचार्यैरपि 

106 

निर्विशेषं वस्तु प्रतिपाद्यते चेत् कथं तेषां वैदिकत्वं भवेत् । वेदाः सर्वेऽपि ब्रह्मणः स्तुतिरूपा इत्येव वैदिकाः मन्यन्ते " एकं सद्विप्रा बहुधा वदन्ति " (ऋ. १.१६४.४६) इत्येव खलु घुष्यते वेदे । अतः वैदिकसार्वभौमस्य वैदिकधर्मरक्षणार्थमेवावतीर्णस्यास्य श्रीशङ्कराचार्यस्यान्तरङ्गाशयस्तु न निर्विशेषतत्त्वप्रतिपादने आसीत्। केवलं बौद्धानां सन्तृप्यर्थमेव तथा प्रतिपादनीयमभूत्। किन्तु अनन्तरकालिकैस्तदनुयायिभिस्तु तदाशयं न ज्ञात्वा तत्तथैवानुकृतम्। प्रत्युत बौद्धैरङ्गीकृतशब्दापरोक्षवादादिकं प्रतिपादयतो विवरणकारस्य मतमेव अद्यतनाद्वैतिभिः स्वीक्रियते इति सर्वप्रसिद्धम् । न तु वैदिकस्य भामतीकारस्य । 

एतत्समीकरणार्थमेव अनन्तरं श्रीमद्रामानुजाचार्याः अवतीर्णा वा इत्यपि विचारणीयमेव । तेषां तु भाष्यपीठिकात्वेन " भगवद्बोधायनकृतां विस्तीर्णां ब्रह्मसूत्रवृत्तिं पूर्वाचार्याः सञ्चिक्षिपुः तन्मतानुसारेण सूत्राक्षराणि व्याख्यास्यन्ते" इति प्रतिज्ञा तत्काले आवश्यकी बभूव । एतदुपरि व्यर्थचर्चादिकं श्रीपरकालयतिभिः विस्तरेण गूढार्थसङ्ग्रहादौ समाहितमिति तत्रैव द्रष्टव्यम्। अतो निर्विशेषमंशं विहाय श्रीमद्रामानुजशङ्कराचार्ययोः सूत्राणामन्तरङ्गाशयः 

समान एव। 

एतेन ब्रह्मसूत्राणां व्याख्येयानामेकविधकत्वेऽपि व्याख्यानानि बहुविधानि कथं जातानि । सर्वसम्प्रतिपन्नार्थः कीदृशः स्यादिति प्रश्नोऽपि समाहितो भवति । 

श्रीमदानन्दतीर्थीयैस्तु "भक्तेरेव मोक्षोपायत्वे सिद्धे ब्रह्मणो जगदुपादानत्वाङ्गीकारे बहुविधाः समस्या भवेयुरेव, किमर्थं तादृशव्यर्थविचारः अस्माभिः 

कर्तव्यः। उपादानत्वाङ्गीकारे जीवब्रह्मणोरभेदस्याप्यावश्यकत्वाद् भक्तिर्न कदाप्युत्तिष्ठेत् । प्रत्युत भक्तौ विरोधः स्यात्" इत्यभिप्रायेण ब्रह्मणो जगदुपादानत्वं नाङ्गीकृतम्। उपादानत्वं तु विज्ञानकोटावागच्छति न तु ज्ञानकक्षायाम्। अतो भक्तिमार्गस्थितानामेतावदेवेदानीं पर्याप्तम्। भक्तरभिवृद्धौ एतत्सर्वं स्वयमेव ज्ञायत इत्याशयस्तेषाम् । 

— 

अत्रेदं रहस्यम् 

पञ्चरात्रप्रक्रियायां परव्यूहविभवान्तयाम्यर्चावतारभेदाः परमात्मनो वर्णिताः। तत्र पररूपं सर्वोत्तीर्णं वेदान्त उच्यमानात्मतत्त्वस्थानम् । सर्वशक्तिसर्वगुणपरिपूर्णमपि तत्कार्याभावाद् अनभिव्यक्तशक्तिगुणकम् । ब्रह्मसूत्रेषु “सर्वोपेता च तद्दर्शनात् " सर्वधर्मोपपत्तेश्च" इत्यादिसूत्राणां विषयीभूतं परवासुदेवाख्यं तत्त्वम्। व्यूहरूपाणि तु वासुदेवसङ्कर्षणप्रद्युम्नानिरुद्धाख्यानि चत्वारि। तत्र व्यूहवासुदेवरूपमभिव्यक्तसर्वशक्तिकं 

107 

सर्वगुणोपेतञ्च वेदान्त उच्यमान उच्छूनबीजसदृशब्रह्मस्थानम् । सङ्कर्षणप्रद्युम्नानिरुद्धरूपाणि प्रत्येकं प्रधानतोऽभिव्यक्तगुणद्वयकानि क्रमेण संहारस्थितिसृष्टिनिर्वाहकानि इतरैः त्रिमूर्तिपदवाच्यानि तत्त्वानि । अन्तर्यामितत्त्वं तु " क्षीरे सर्पिरिवार्पितम्" इति श्रुतिविषयभूतं सर्वत्र वर्तमानं प्रसिद्धम्। अर्चातत्त्वं तु अतीवमन्दाधिकारिणामपि सुलभम्। 

अत्यन्ताश्रितवत्सलत्वाद् लोकेऽवतीर्णं दिव्यं रूपं देवालयादिषु विराजमानम् । 

अतश्च निर्विशेषवादेन न कस्यापि कोऽपि लाभः इत्यन्तरङ्गे निश्चित्य जगत्प्रसिद्धं भजगोविन्दस्तोत्रं गीतवतः श्रीशङ्कराचार्यस्य, भक्तिमार्गस्यैव वैदिकत्वं स्थापितवतः श्रीरामानुजाचार्यस्य, भक्त्या प्रसन्नस्य भगवतः प्रसादस्यैव मोक्षसाधनत्वं प्रकटितवतः श्रीमदानन्दतीर्थस्य चेति त्रयाणामप्येतेषामाचार्याणामन्तरङ्गाशयभेदो नास्तीत्येव परमरहस्यमिति शम्। 

### कार्यकारणभावस्वरूपं 

जगत्सर्वं परस्परं कार्यकारणभावापन्नं वर्तते। नित्यस्यापि परमाण्वादेः कारणत्वमङ्गीक्रियते। अतः कारणत्वं केवलान्वयि धर्मः । न किमपि वस्तु कारणत्वरहितं भवेत्। यद्यपि " पारिमाण्डल्यभिन्नानां कारणत्वमुदाहृतम्” इति परमाणुपरिमाणस्य द्व्यणुकपरिमाणं प्रति कारणत्वं निषिध्यते तथापि ज्ञानविषयत्वेन कारणत्वं तु तत्रापि स्वीकर्तव्यमेव । 

44 



आरम्भवादः 

यस्य कस्यापि विचारस्यारम्भः कार्यकारणमूलक एव भवति । अत प्रथमं कार्यकारणभावश्चिन्त्यते । कार्यकारणभावविषये चत्वारः वादाः सन्ति परिणामवादः विवर्तवादः सङ्घातवादश्चेति । तत्र आरम्भवादो नैय्यायिकानाम्। मनुष्यप्रयत्नेन यत्र कार्यमारभ्यते तत्रायं वादः । काशान् कटं कर्तुमारभते, मृदं घटं कर्तुमारभते इति प्रयोगात् । 

परिणामवादः साङ्ख्यानाम्- यत्र कारणं स्वयमेव स्वानुगुणं यत्किञ्चिन्निमित्तं प्राप्य विकसति तत्रायं वादः । यथा बीजं मृज्जलादिनिमित्तं प्राप्य स्वयमेव वृक्षादिरूपेण परिणमते 

108 

तत्र परिणामे न मनुष्य प्रयत्नः आवश्यकः । बीजमङ्कुरं भवति अङ्कुरं नालं भवतीत्यादि प्रयोगाः क्रियन्ते न तु पुरुषः बीजमङ्कुरं कर्तुमारभते इति । 

— 

विवर्तवादः परिणामविशेष एव न त्वतिरिक्तः । यत्र कारणं विलक्षणतया परिणमते येन कार्ये कारणस्य प्रत्यभिज्ञा न भवति तत्रैव विवर्तवादः । यथा साङ्ख्यसिद्धान्ते पूर्वपूर्वकारणस्य उत्तरोत्तरं विलक्षणकार्यरूपेण परिणामो दृश्यते तेजसः अप्त्वाकारेण परिणामः। अत्र तेजसः औष्ण्यादिकं सर्वथा न दृश्यते । एतादृश स्थले परिणामविशेषः विवर्तः इति वक्तुं शक्यते । वेदान्तसूत्रे द्वितीयाध्याये जगद्विलक्षणस्य ब्रह्मणः कथं जगद्रूपेण परिणामः इति प्रश्नस्योत्तरं विलक्षणयोरपि कार्यकारणभावः सम्भवतीत्युक्तम्। यथा गोमयाद् वृश्चिकोत्पत्तिः कृमिभ्यः मधुमक्षिकोत्पत्तिः भवति । तादृशविलक्षणपरिणाम एव विवर्त इत्युच्यते। अज्ञानिनां दृष्ट्यैव विवर्तः ज्ञानिनां दृष्ट्या तु परिणाम एव । प्राचीनकाले विवर्तपरिणामयोः भेदो नासीदेव । अतः भतृहरिः वाक्यपदीये ब्रह्मकाण्डे आरम्भे " अनादि निधनं ब्रह्म शब्दतत्त्वं यदक्षरम् । विवर्ततेऽर्थ भावेन प्रक्रिया जगतो यतः " ॥ इति शब्दतत्त्वस्य विवर्तमिदं जगदिति वदन् शब्दस्य परिणामोऽयमित्यपि तस्मिन्नेव काण्डे प्रयुक्तवान्। एवं महाकविः भवभूतिरपि "एको रसः करुणयैव निमित्तभेदाद् भिन्नः पृथक् पृथगिवाश्रयते विवर्तन् । आवर्तबुद्बदतरङ्गमयान् विकारान्" इति एकस्मिन्नेव श्लोके समानार्थतया विकारविवर्तपदे प्रयुक्तवान् । विवर्तपदस्य मिथ्यार्थस्तु बौद्धैः उच्यते । रज्जुसर्पादिदृष्टान्ताः विवर्तस्योच्यन्ते तैः। तादृशार्थस्तु वैदिकैः न स्वीक्रियते । जगद्ब्रह्मणः विलक्षणरूपेणपरिणामः न तु मिथ्या। मृद्घटादि परिणामवादानुकूलदृष्टान्तानामेव वेदे कथनात्। श्रीशङ्कराचार्यैस्तु विवर्तपदं प्रयुज्य केवलं तेषां सन्तोष एव उत्पादितः । 

सङ्घातवादः बौद्धानाम्। एको महान् धान्यराशिः, आम्रवणमित्यादीनि अस्य उदाहरणानि। एते सर्वेऽपि वादाः तत्तत्स्थलेषु सर्वैरपि स्वीकर्तव्या एव �