+++
title = "श्रीनिवास-समीक्षा"
+++
श्रीः

श्रीतातदेशिकविरचितस्य पञ्चमतभञ्जनस्य समीक्षात्मकं सम्पादनम्

**राष्ट्रियसंस्कृतसंस्थानस्य  
"विद्यावारिधिः"  
इत्युपाध्यर्थम् उपस्थाप्यमानो ऽयं  
शोधप्रबन्धः**

| मार्गदर्शकः | अनुसन्धाता |
| :--- | :--- |
| **डा. एन्. एम्. रामानुजताताचार्यः** | **एन्. आर्. श्रीनिवासन्** |
| तर्कवाचस्पतिः, शास्त्ररत्नाकरः | प्रवक्ता |
| चतुश्शास्त्रप्रवीणः | **काशी हिन्दू विश्वविद्यालयः** |
| प्रोफसर् | **वाराणसी** |
| **केन्द्रीयसंस्कृतविद्यापीठम्** | |
| **तिरुपतिः** | |

[[P1]]

> "श्रीतातदेशिकविरचितस्य पञ्चमतभञ्जनस्य समीक्षात्मकं सम्पादनम्" इति शीर्षकाङ्कितो ऽयं शोध-प्रबन्धः एन्.-आर्. श्रीनिवासन-महाशयैः मदीये मार्गदर्शकत्वे विलिखितः। अपेक्षिता सामग्री सर्वापि प्रबन्धे स्वबुद्ध्या सङ्कलिता। राष्ट्रिय-संस्कृत-संस्थानस्य "विद्यावारिधिः" इत्युपाध्यर्थं ग्रन्थो ऽयं सज्जीकृत इति प्रमाणयति।

N.S.R. Tatacharya  
30-6-82  
PROFESSOR,  
POST-ACHARYA WING,  
Kendriya Sanskrit Vidyapeetha,  
TIRUPATI.

[[P2]]

### प्रार्थना श्लोकाः

स्वाश्रिताभ्युदातारं वरदं च भक्तार्थिताम्  
प्रणतार्तिहरं वन्दे श्रीनिवासं दयानिधिम्॥ १॥

अकाराद् ब्रह्मविद्यान्तम् अधीतं हि यदेकतः  
देवनाथं गुरुं नौमि सर्वविद्यातपोनिधिम्॥ २॥

यत्कृपादृष्टिपातेन ग्रन्थस्यास्याजनिपूरणम्  
तम् अहं प्रणमाम्य् अथ सर्वभावेन तत्त्वतः॥ ३॥

ब्रह्मविद्याप्रदानेन बहुशिष्यजनान् प्रति।  
आबाल्याद् यावद्धि कालस् सर्वो ऽपि याप्यते॥ ४॥

स्वग्रामतो बहिर् यत्र क्वापि न गम्यते  
श्रीनिवासं सदा ध्यायन् पाञ्चकालिकवर्त्मना॥ ५॥

ज्ञानानुष्ठान-वैराग्यैः गुरुतातानुसारिणम्  
रामानुजार्यपुत्रश्रीवासो ऽहं प्रणमामि तम्॥ ६॥

[[P3]]

इह खलु भगवान् श्रियः-पतिः स्वभावतो निरस्तनिखिलदोषः अनवधिकातिशयासंख्येयकल्याणगुणः सर्वेश्वरः परमकारुणिकः अपारदुस्तर-भवपयोधिनिमग्नान् पुरुषान् उद्दिधीर्षुः अतिगहन-गम्भीर-वेदान्त-कदम्ब-पदवी-स्थित-परमतत्त्व-परमहित-परमपुरुषार्थ-गोचर-निखिलप्रतिपत्तिं प्रापय्य सानुग्रहीतुकामः श्रीमतः पराशरात् कृष्णद्वैपायन-रूपेण अवतीर्य वेदोत्तंसेतिकर्तव्यताभूतं शारीरकं शास्त्रं निबबन्ध।

तत्र च मुमुक्षुभिर् ज्ञेयस्य परस्य ब्रह्मणो लक्षणम् उपदिशन्तीं "यतो वा इमानि भूतानि जायन्ते। येन जातानि जीवन्ति। यत् प्रयन्त्य् अभिसंविशन्ति। तद् विजिज्ञासस्व। तद् ब्रह्मेति।" (तै. उ. ३.१) इति श्रुतिं "जन्माद्यस्य यतः" (ब्र. सू. १.१.२) इति सूत्रेण व्यासमहर्षिः व्याचख्यौ। एवं च श्रुति-सूत्राभ्यां यज् जगज्जन्मादिकारणं तत् ब्रह्म तद् एव च मुमुक्षुभिर् ध्येयम्। कारणं तु ध्येयः (अ. शि. उ.) इति श्रुतेः। तत्र च जगज्जन्मादिकारणं किम् इत्य् अपेक्षायां तत्प्रापक-वाक्यान्तरान्वेषणेन तन्निर्धारणीयम्। प्रापकवाक्यानि च "सद् एव सौम्येदम् अग्र आसीत्" "ब्रह्म वा इदम् अग्र आसीत्" "आत्मा वा इदम् एक एवाग्रे आसीत्" "एको ह वै नारायण आसीत्" इत्यादीनि। एतेषां च सर्वेषां वाक्यानां सर्वशाखाप्रत्ययन्यायेन सर्ववेदान्तप्रत्ययन्यायेन वा एकवाक्यत्वं व्यवस्थितम्। तथा च तेषां अग्नीषोमीयं पशुम् आलभेत इति पशुशब्दस्य "छागो वा मन्त्रवर्णात्" (पू. मी.) इति षष्ठान्त्याधिकरणन्यायेन "छागस्य वपाया मेदसः" इति समानप्रकार-पठित-वाक्यान्तर-समर्पिते विशेषे पर्यवसानम् अपि व्यवस्थितम्।

[[P4]]

एवं च सच्छब्दस्य बृहद्-बृहण-साधारणस्य ब्रह्मशब्द-समर्पिते विशेषे, ब्रह्मशब्दस्य च चेतनाचेतन-साधारण्येन प्रयुज्यमानस्य आत्मशब्द-समर्पिते विशेषे, आत्मशब्दस्य च सर्वचेतन-साधारणस्य "एको ह वै नारायण आसीत्" इति श्रुति-नारायण-शब्द-समर्पिते विशेषे पर्यवसानं निष्प्रत्यूहम् इति नारायण एव जगज्जन्मादिकारणं ब्रह्मेति निश्चीयते इति विशिष्टाद्वैत-वेदान्त-वादिनः श्रीभाष्य-रामानुजाचार्याः। तद् उक्तं वेदार्थसङ्ग्रहे -

> "तथा च शाखान्तरे 'एको ह वै नारायण आसीत् न ब्रह्मा नेशानो नेमे द्यावापृथिवी' इत्यादिना सद्-ब्रह्मादि-परमकारणवाचिभिः शब्दैर् नारायण एवाभिधीयत इति निश्चीयते" इति।

श्रीमन्निगमान्तमहादेशिकानां परमगुरुभिः वात्स्य-वरदाचार्यैः तत्त्वसारे -

> कस्त्वं, तत्त्वविद् अस्मि, वस्तु परमं किं तर्हि, विष्णुः, कथम्, तत्त्वेदमपर-तैत्तिरीय-श्रुत्यन्त-सं-दर्शनात्। अन्यास् तर्हि गिरः कथं गुणतः? अत्राह द्रुः कथम्, तद्दृष्ट्या कथम् उद्भवत्य् अवतरत्य् अन्यत् कथं नीयताम्।" (श्लो. ७१) इति

"एतेन सर्वे व्याख्याताः" (ब्र. सू. १.४) इत्यधिकरणे श्री-भाष्ये पूर्वतनेषु अधिकरणेषु उक्तैः न्यायैः पूर्वाधिकरणेषु अनुदाहृतानां जगत्-कारण-वादि-वेदान्तवाक्यानाम् अपि चेतनाचेतन-विलक्षण-नारायणाख्य-परब्रह्म-परत्वम् इति व्याख्यानं कृतम्। कानि तानि वाक्यानि इति जिज्ञासायां श्रुतिप्रकाशिकायां देवतान्तर-

[[P5]]

वाचकतया प्रसिद्धैर् इन्द्रादि-शब्दैर् घटितानि वाक्यान्य् एव तानीति प्रत्यपादि। "हिरण्यगर्भः समवर्तताग्रे" "सूर्याचन्द्रमसौ धाता यथापूर्वम् अकल्पयत्" "विश्वाधिको रुद्रो महर्षिः" "यदा तमस् तन् न दिवा न रात्रिर् न सन् न चासच् छिव एव केवलः" "कारणं तु ध्येयः" "सर्वैश्वर्यसम्पन्नः सर्वेश्वरः शम्भुर् आकाश-मध्ये ध्येयः" "न किर् इन्द्र त्वद् उत्तरः" इत्यादि-वाक्यानां नारायण-परत्व-एव तात्पर्यम् इति सुविपुलं सोपपत्तिकं च प्रतिपादितम्। अन्ते -

> "तत्त्वं जिज्ञासमानानां हेतुभिस् सर्वतोमुखैः।  
> तत्त्वम् एको महायोगी हरिर् नारायणः परः॥  
> आलोढ्य सर्वशास्त्राणि विचार्य च पुनः पुनः।  
> इदम् एकं सुनिष्पन्नं ध्येयो नारायणस् सदा॥"

इति महाभारत-स्थ-वचन-द्वयम् उदाहृत्य श्रुति-काव्यादेर् अप्य् अत्रैव तात्पर्यम् इत्य् उपसंहृतम्। तदनन्तर-कालिकाश् चानेके आचार्याः स्वतन्त्रतया परतत्त्व-निर्णय-प्रधानान् अनेकान् ग्रन्थान् निर्ममुः। यथा वात्स्य-वरदाचार्याः "परतत्त्वनिर्णयः", "तत्त्वसारश्च" इति। चतुर्वेदि-शतक्रतु-श्रीनिवासाचार्याः "सिद्धान्तसारावली" इति। परवस्तु श्रीवेदान्तदेशिकाचार्याः "वेदान्तकौस्तुभः" इति च।

इत्थं शैवाः जगत्कारण-वादि-वेदान्त-वाक्यानां इन्द्र-रुद्र-नारायणादि-शब्द-घटितानां परशिवस्य कारणत्व-प्रतिपादन एव तात्पर्यम्। तदुपासनम् एव मोक्षोपाय इति प्रतिपाकान् अनेकान् ग्रन्थान् प्रणिन्युः। तेषु अप्पय्यदीक्षितकृताः -

1.  **शिवकर्णामृतम्** - "नारायणोत्कर्ष-मुखेन तदुदाहरण-पूर्वक-शिवोत्कर्ष-स्थापक-वचनमयश्च"
2.  **शिवार्कमणिदीपिका** - श्रीकण्ठभाष्यव्याख्या।

[[P6]]

३. **शिखरिणीमाला** - शिखरिणी-वृत्त-प्राय-भागद्वयवती श्रुति-पुराणार्थ-विचाररूपा शिवोत्कर्षसाधनी चतुष्षष्टिपद्यरूपा।
४. **शिवतत्त्वविवेकः** - शिखरिणीमालाव्याख्या मूलार्थ-विवरण-परा-ऽनेक-श्रुति-पुराण-वचनार्थ-विचाररूपः।

इत्यादयो ग्रन्थाः प्रसिद्धाः।

तत्र सव्याख्यान-शिवतत्त्वविवेक-स्थ-युक्तीनां खण्डनपूर्वकं नारायण-परत्व-प्रतिपादनेदम्पर्येण प्रवृत्तो ऽयं पञ्चमतभञ्जनाख्यो ग्रन्थः।

यद्यपि विष्णु-पारम्य-परतया श्रुतीनां पुराणादीनां च निर्वाहः श्री-भाष्यकार-श्रुतप्रकाशिकाचार्य-वेदान्तदेशिकादिभिः तत्तद्-ग्रन्थेषु अकारि, तथापि अनन्तर-कालिकैः अप्पय्यदीक्षितैः तेषु ग्रन्थेषु अनुल्लिखिताः युक्तीः प्रमाण-वचनानि चोपन्स्य विष्णु-पारम्य-खण्डनपूर्वकं शिव-पारम्यं शिवतत्त्वविवेके व्यवस्थापितम् इति तत्-प्रतिसमाधानम् अन्तरा विष्णु-पारम्यं न प्रतिष्ठितं भवति इत्यालोच्य पञ्चमतभञ्जनाख्यो ऽयं ग्रन्थः तातदेशिकैः अन्वग्रन्थि। अतो ऽस्य पूर्व-ग्रन्थागतार्थत्वं सिद्ध्यति।

#### शीर्षकविवरणम्

अत्र भज्यमानानि पञ्चमतानि कानीति जिज्ञासायाम् अस्य ग्रन्थस्य आमुलाग्रं परिशीलने -

> श्रीवेदान्तदेशिक-चरणैः श्रीमते रहस्यत्रयसारे -  
> आत्मैक्यं देवतैक्यं त्रिकसमधिगतात् तुल्यतैक्यं प्रयाणाम्  
> अन्यत्रैश्वर्यम् इत्याथर्वण-पणितीराष्ट्रियन्ते न सन्तः।  
> त्रय्यन्तैरेककण्ठैस् तदनुगुण-मनु-व्यास-मुख्य-उक्तिभिश् च  
> श्रीमान् नारायणो नः पतिर् अखिल-तनुर् मुक्तिदो मुक्त-योग्यः॥

[[P7]]

इत्य् उक्त-रीत्या।  
१. सर्वेषाम् आत्मनाम् ऐक्यम् अद्वैतम् एक एवात्मा।  
२. एका एव देवता।  
३. ब्रह्म-विष्णु-शिवानां साम्यम्।  
४. ब्रह्म-विष्णु-शिवानाम् ऐक्यम्।  
५. ब्रह्म-विष्णु-रुद्राख्य-मूर्ति-त्रयोत्तीर्णः तुरीयशिव एव सर्वेश्वरः।

इति पञ्चानां मतानां भञ्जनम् अत्र क्रियते। अतो ऽस्य पञ्चमतभञ्जनम् इति व्यपदेशः। एतद् विषयः पश्चात् ग्रन्थ-प्रतिपाद्य-सार-सङ्ग्रहावसरे किञ्चिद् विस्तरेणोपपादयिष्यते।

#### ग्रन्थकर्ता तत्कालश्च

शाठमर्षण-गोत्राः श्रीभगवद्-रामानुजाचार्य-परम-गुरूणां श्रीमद्-यामुनाचार्याणां पितामहाः श्रीमन्-नाथमुनयः विशिष्टाद्वैत-मतस्य प्रवर्तकाः। तेषां वंशे एकोन-विंशत्वेन समुपजाताः कन्दुनूर श्रीनिवासताताचार्याः। तेषां त्रयः पुत्राः आसन् वेङ्कटाचार्याः, श्रीतातदेशिकाः, सुन्दराचार्याश्चेति। तेषु मध्यमः श्रीतातदेशिकः पुत्ररहितः तृतीयस्य सुन्दराचार्यस्य मध्यमपुत्रं लक्ष्मीकुमारतातदेशिकं पुत्रत्वेन स्वीचकार। लक्ष्मीकुमारताताचार्यस्य वंश्या एवाधुना काञ्च्याम् अन्यत्र च विराजमानाः ताताचार्य-नामानः सर्वे ऽपि। तं लक्ष्मीकुमारतातदेशिकम् अधिकृत्य लक्ष्मीकुमारोदयाख्यं महाकाव्यं तद्-वंशयैः श्रीरङ्गनाथताताचार्यैः व्यरचि। तत्र चाष्टमे सर्गे लक्ष्मीकुमारतातदेशिकस्य स्वीय-पितरः श्रीतातदेशिकाः अधीत-साङ्ग-सशिरस्क-वेदाः अधिगत-सकल-शास्त्रार्थ-साराः नाना-शिष्येषु सञ्चारित-विद्याः अनुष्ठानपराः व्यराजन्त।

[[P8]]

तस्मिन् समये चन्द्रगिरि-नरेशस्य सभायां कश्चिन् मायावी प्रविश्य स्वकीयेन पाण्डित्येन सभास्थान् पण्डितान् सर्वान् व्यामोहयति स्म। तेन खिन्नमना राजा काञ्चीमध्यस्थितवद्भ्यः श्रीतातदेशिकेभ्यः आह्वान-वार्तां प्राहिणोत्। ते ऽपि सद्यः प्रस्थाय चन्द्रगिरिं गत्वा तत्र राजसभायां मायाविना सह बहूनि दिनानि वादयुद्धं कृत्वा अन्ते स्वाराध्य-यतीश्वर-गुरोः प्रसादेन तं जिगाय। श्रीतातदेशिकानाम् अन्तेवासी कश्चित् वाद-कथायां प्रवृत्तान् सर्वान् विषयान् पञ्चसु दिनेषु लिखित्वा स्वगुरवे प्रददौ। तद् दृष्ट्वा अयं ग्रन्थः परेषां भेदाय भवतु इत्य् अन्वगृह्णन्। ग्रन्थस्य पञ्चमतभञ्जनम् इति नाम च चक्रुः। तं ग्रन्थं श्रीतातदेशिकान्तैवासिनः उपनिषद्-भाष्यकाराः श्रीरङ्गरामानुजस्वामिनः शिरसा धृत्वा नयने कृत्वा व्यस्तुवन् इति। तत्रत्याः -

> वादे दृढतरे प्रचलिते किल तातचार्य-  
> मल्ल-विकार-गिरि-विद्वद्-अचिन्त्यरूपे।  
> भक्त्या परं सतत-पाणिगतस् सभायां  
> अन्ते वसन् सहृदयो दधते स सूक्तीः॥
>
> वादान् षडेव च दिनेषु तथा लिखित्वा  
> तादात्विकान् स्वगुरवे प्रददौ च पश्चात्।  
> आदाय तान् स विमृशन् बहुशः परेषां  
> भेदाय सन्त्व् इति ददत् भृशम् अन्वगृह्णात्॥ १००॥

[[P9]]

> ख्यातो ऽथ पञ्चमतभित् विदधे स तस्य  
> ग्रन्थस्य पञ्चमतभञ्जनम् इत्य् अभिख्याम्।  
> धृत्वा तम् एव शिरसा नयने च कृत्वा  
> श्रीरङ्गलक्ष्मण-गुरुः प्रथयाञ्चकार॥ १०१॥

इति श्लोका अनुसन्धेयाः। अनेनेति वृत्तेनेदं स्पष्टं भवति। यत् तु तातदेशिक-मायाविनोः चन्द्रगिरि-राजसभायां प्रवृत्तं वादं तदा सन्निहितः तातदेशिक-शिष्यः ग्रन्थ-रूपेणालिखत्। तत्र आवश्यक-संयोजनादिकं कृत्वा श्रीरङ्गरामानुजस्वामिनः विस्तृतवन्तः। तातदेशिकानां पश्चात् पञ्चमतभञ्जनोपपदेन व्यवहारः सम्रावर्ततेति। अत एव श्री-वेङ्कटेश्वर-प्राच्य-विद्यालयस्य मातृकायां पञ्चमतभञ्जन-प्रतिबिम्ब इति ग्रन्थस्य नामधेयं दृश्यते। तेन प्रकृत-ग्रन्थस्य अधुनातनरूपं रङ्गरामानुजस्वामिभिः निष्पादितम् इति स्पष्टम्।

अपि च एतद्-ग्रन्थादौ विद्यमानं -

> तातार्य-कलितं हृद्यं मत-पञ्चक-भञ्जनम्।  
> सहृत्-कृत्वा सदा मे स्याद् अपहृतारि-गतं तमः॥ ४॥

> तातदेशिक-वाक्याब्ज-व्याकोश-प्रभञ्जनम्।  
> आस्माकीनोक्ति-गुम्भानाम् आदिकारणम् आसताम्॥ ५॥

[[P10]]

### ग्रन्थ-शैली

एतेषां कालनिर्णये तु न श्रमो भविष्यति। पञ्चमतभञ्जनाख्यस्य अस्य ग्रन्थस्य शिवतत्त्वविवेक-खण्डन-रूपत्वात् तत्कर्तुः अप्पय्यदीक्षितस्य समकालिकत्वं सिद्ध्यति। यतो हि कुम्भघोणे १८९५ तमे वर्षे प्रकाशितायाः शिवतत्त्वविवेक-व्याख्या-सहित-शिखरिणीमालायाः उपोद्घाते कल्यब्दे ४६२२ तेषाम् अवतारकालः आंग्लाब्दे तु १५२० इति विलिखितम्। एवं लक्ष्मी-कुमार-तातदेशिकस्य चतुश्शताब्दी-महोत्सव-विशेषाङ्के पत्रिकायां पञ्चमतभञ्जन-तातदेशिकस्य अवतारकालः कल्यब्द ४६१० इति निर्दिष्टः। अनेन दीक्षितापेक्षया तातदेशिकाः द्वादश-वर्षेभ्यो ऽधिका इति गम्यते। तातदेशिकानां वार्धक्ये तदन्तैवासिनः उपनिषद्भाष्यकाराः युवान आसन् इति चारित्रकाः कथयन्ति। सर्वथा षोडश-शतकमेवैतेषां कालः।

अप्पय्यदीक्षिता मीमांसक-मूर्धन्या इति कृत्वा शिवतत्त्वविवेके बहून् मीमांसा-न्यायान् प्रदर्श्य स्वमतम् उपन्यस्यन्। प्रकृत-ग्रन्थ-कर्तारो ऽपि तथैव महा-मीमांसका इति दीक्षित-प्रदर्शिताः सर्वे न्याया न स्वमतस्य प्रतिकूला अपि तु अनुकूला एवेति सुनिपुणं निरूपयन्ति। न परम् एतावत्, दीक्षितैर् अप्रदर्शितान् अनेकान् मीमांसा-न्यायान् सञ्चार्य स्वमतं प्रतिष्ठापयन्ति। अतो ऽयं ग्रन्थः प्रौढ-विद्वल्-लोक-शैल्या सन्दृब्ध इति एतद्-द्रष्टॄणां विदुषां स्पष्टं भविष्यति। तत्रैकम् उदाहरणं प्रदर्शयामि -

प्रथमं दीक्षितपक्षः उपन्यस्यते। आथर्वशिखायां कश्चन ध्येय इति औपक्रमिक-देवता-विशेष-विषयकं ध्येयत्वं विधीयते। "ध्यायीतेशानं प्रध्यायितव्यम्" इति। अत्र ईशानम् उद्दिश्य ध्येयत्वं विधीयते। तदनु कथम् अस्यैव ईशानस्य ध्येयत्वं, किम् अन्ये देवा तादृशा न सन्ति इति शङ्कायाम् आह - "ब्रह्म-विष्णु-रुद्रेन्द्रास् ते सर्वे सम्प्रसूयन्ते न कारणम्" इति। ब्रह्मादीनां सम्प्रसूतिमत्त्वेन तेषाम् अस्मदादितुल्यत्वेन ध्येयत्वं न सम्भवति, किन्तु ब्रह्मादीनाम् उत्पत्ति-मत्त्वात् तेषाम् अपि यत्-शब्दं कारणं तत् तु न सम्प्रसूयते तच् च कारणम् ईशान एवेति पूर्वोक्तेशान-ध्येयत्वोपपादकत्वेन तच्छेषतया प्रवृत्तं "ब्रह्म-विष्णुरुद्रेत्यादिवाक्यम्"। अस्मिन् विषये पूर्वमीमांसायामुक्त उपांशु-न्यायः दृष्टान्ततया प्रादर्शि दीक्षितवर्यैः।[^1_11_1] तत्र हि "वषट्कर्तुः प्रथमभक्षः" इत्यादिना [[प्रारब्धं|प्रारभ्य]] "जामि वा एतद् यज्ञस्य क्रियते"।

[^1_11_1]: अयं न्यायोऽस्माभिः टिप्पण्यां ४ पृष्ठे विस्तरेणोपपादितः।

[[P11]]

इति प्रथमं श्रूयते। तदनु "उपांशुयाजम् अन्तरा यजति" इति। विष्णुर् उपांशु यष्टव्यः प्रजापतिर् उपांशु यष्टव्यः इत्य् अन्यान्य् अपि वाक्यान्य् अपि सन्ति। तेषु पूर्णमास-यागे विहितयोर् आग्नेयाग्नीषोमीय-पुरोडाश-यागयोर् द्वयोर् अविच्छेदेनानुष्ठान-करणे अधुनैव आग्नेय-पुरोडाश-यागो ऽनुष्ठितः पुनरपि किं पुरोडाश-यागान् अनन्तरम् अनुष्ठेयम् इति स्वतः आपतितस्य जामि-रूप-दोषः सम्भवति। अतः "जामि वा एतद् यज्ञस्य" इति प्रथमानुगत-जामि-रूप-दोष-परिहारार्थं "उपांशुयाजम् अन्तरा यजति" इत्य् अन्तरा-वाक्यस्यैव विधायकत्वं स्वीकृतम्। एवं "ब्रह्म-विष्णु" इत्यादिवाक्यं "ध्यायीतेशानम्" इति प्रथम-श्रुतेशान-ध्येयत्वोपपादकत्वेन प्रवृत्तम् इति।

प्रकृत-ग्रन्थ-कर्तारः श्रीतातदेशिकाद्यास् तु कश्च ध्येयः इति प्रश्नवाक्यस्य "कारणं तु ध्येयः" इत्य् एतद् एव उत्तर-वाक्यं भवितुम् अर्हति न तु ध्यायीतेशानम् इति वाक्यम्। यतो हि प्रश्नवाक्यं ध्येय-पद-घटितम् अतः ध्येय-पद-घटितस्य तादृशस्य वाक्यस्यैव उत्तर-वाक्यत्वं स्वरसतो झटिति बुद्धाव् अधिरोहात्, प्रश्नान्तरोत्तर-व्यवच्छेदक-तु-शब्द-स्वारस्याच् च "कारणं तु ध्येयः सर्वैश्वर्यसम्पन्नः सर्वेश्वरः" इत्य् एतद् एवोपक्रम-गत-ध्येय-प्रश्नं प्रति भवत्य् उत्तर-रूपं विधि-वाक्यम्। ध्यायीद् ईशानं सर्वम् इदं, शिव एको ध्येयः इत्यादीनि तु सर्वाणि तदधीनानि।

इत्थं च ध्यायीतेशानम् इति वाक्यस्य निरुक्त-रीत्या विधायकत्वाभावात् न तेन देवता-विशेष-निर्णयः। यदि तद्-वाक्यं विधायकं भवेत् तदा तदुपपादकत्वेन "सर्वम् इदम्" इत्य् उत्तर-वाक्यस्य तच्छेषतया उपांशुयाग-न्याय-मूलकेन प्रवृत्तिर् उपपद्येतापि। न चैतद् अस्ति।

किञ्च नात्र उपांशुयाग-न्यायः प्रवर्तितुम् अर्हति। उपक्रम-वृत्त्य्-अविरोधेनानाम् अनेक-वाक्यानां मध्ये प्रक्रम-स्वारस्यानुरोधाद् एकत्रामिमत-विधि-कल्पनम् एव हि उपांशुयाग-न्यायः। "जामि वा एतद् यज्ञस्य क्रियते" इत्य् उपक्रम-वृत्ति-वाक्यस्य "विष्णुर् उपांशु यष्टव्यः" "प्रजापतिर् उपांशु यष्टव्य उपांशुयाजम् अन्तरा यजति" इत्यादीनाम् अविरोधिनाम् अनेक-वाक्यानां मध्ये "जामि वा" इति प्रक्रम-स्वारस्यानुरोधात् "उपांशुयाजम् अन्तरा यजति" इति अन्तरा-वाक्यस्यैव याग-विधायकत्वम् उपक्रमाविरोधात् स्वीकृतम्। प्रकृते तु "ध्यायीतेशानम्" इति ईशान-श्रुत्या ध्येयत्वेन विहितस्य शिवस्य "रुद्रेन्द्रास् सम्प्रसूयन्ते" इति कर्म-कृतोत्पत्तिमत्त्वेन [[विद्याभस्य|विन्ध्यस्य]] स्पष्टत्वाद् इति प्रतिपादयन्ति।

[[P12]]

### ग्रन्थस्य मातृकास्वरूपविवरणम्

अस्य ग्रन्थस्य पाठ-भेद-निर्देश-पूर्वकं सम्पादनार्थं तिस्रो मातृकाः उपयुक्ताः। तासां स्वरूप-विवरणं यथा -

1.  अस्मद्-आचार्य-पादानां ज्ञान-शील-तपोनिष्ठानाम् अय्या श्रीदेवनाथ-तातार्य-स्वामि-पादानां सविधे विद्यमाना देवनागराक्षरी शुद्धा सम्पूर्णा मातृका। अस्याः "**क**" इति सङ्केतः। इयम् एव मातृका प्राधान्येनैतद्-ग्रन्थ-लेखने आदृता।
2.  मद्रपुरीस्थ-अडयार-कोशागारे विद्यमाना २५७ संख्याङ्किता प्रायः शुद्धा सम्पूर्णा मातृका मध्ये त्रुटि-युक्ता। अस्याः "**ग**" इति चिह्नं दत्तम्।

    *   **तत्राद्यो भागः** - पञ्चमतभञ्जनम्। तातदेशिककृतम्। श्रीमते हयग्रीवाय नमः।  
        वेङ्कटभारैः परेशस्य कटाक्ष-झरीम् अपि।  
        पारम्य-कैरव-ज्योत्स्ना प्रसूते ऽयं प्रसादिती॥
    *   **अन्त्यो भागः** - तव श्रिय इत्यादि-वाक्यस्य परोक्तार्थत्वे क्लेशत्वाद् अशीब्दार्थत्वाच् च स्वत एष दुष्टः।  
        एवम् उक्तेषु च सद्-भक्तिं त्वयि भक्तिं च देहि मे।  
        नान्यं वृणोमि देवेश एतद् एव हि मे परम्॥  
        पञ्चमतभञ्जनं सम्पूर्णम्  
        श्रीरस्तु शुभमस्तु  
        इयं मातृका ५९६ पृष्ठात्मिका

[[P13]]

३. तिरुपतिस्थ-श्रीवेङ्कटेश्वर-विश्वविद्यालयीय-प्राच्यविद्या-संशोधन-आलयस्था तालपत्रमयी बहु-त्रुटि-युक्ता मातृका। अस्याः "**ग**" इति चिह्नं दत्तम्।

*   **तत्राद्यो भागः** - ॥ पञ्चमतभञ्जन-प्रतिबिम्बम्॥  
    ... परेशस्य कटाक्ष-झरी...॥  
    पारम्य-कैरव-ज्योत्स्ना प्रसूते ऽयं प्रसादिनी॥
*   **अन्त्यो भागः** - तव श्रियम् इत्यादिर् अयमर्थः। हे रुद्र तव श्रीः... सम्पत्त्यर्थं मरुतस् सन्नहम् अकाया देवि... पवनामर-विश्व-अभिधाना... ब्रह्दयो लोकनाथा स्वनाथाय समावृताः। स्वानुगा-बलिम् आजह्रुस् तोयैस् समम् अर्ह... इति।  
    इयं मातृका २०३० संख्याङ्किता १२७ पृष्ठयुक्ता।

[[P14]]

### अस्मिन् ग्रन्थे मया आदृता रीतिः

अस्य ग्रन्थस्य एतावत्-काल-पर्यन्तं कुत्राप्य् अप्रकाशितत्वाद् उपलभ्यमानासु द्वित्रासु मातृकासु अशुद्धि-बाहुल्याच् च महता अवधानेन आमुलाग्रं दृष्ट्वा यत्र यत्र अक्षराणां पदानां वाक्यानां वा त्रुटिर् अस्ति तत्र तत्र यथा-शक्ति-पूरणम् अकरवम्। ग्रन्थस्य प्रौढ-शैली-गुम्फितत्वाद् यत्र पङ्क्तिषु क्लेशो ऽनुभूयत तादृश-स्थलेषु लघु-टिप्पणीम् अलिखम्। तथा उदाहृतानां मीमांसा-न्यायानां च टिप्पण्यां विवरणम् अकार्षम्। तथा प्रथमतः ग्रन्थ-प्रतिपाद्यानां सार-सङ्ग्रहेण बुद्धाव् आरोहार्थं किंवा ग्रन्थस्य महत्त्वम् आलोच्य उपोद्घाते "ग्रन्थ-प्रतिपाद्य-सङ्ग्रहः" इति शीर्षकेण सुलभ-शैल्या सारार्थं समगृह्णम्। ग्रन्थे प्रमाणतया उद्धृतानां वचनानाम् आकरं चान्विष्य तत्र तत्र निरदिशम्। आधुनिक-सम्पादन-पद्धत्य्-अनुसारेण अपेक्षिताः सूचीर् अपि निर्माय समयोजयम्। अस्य ग्रन्थस्यातिदुरुहत्वाद् अस्मद्-गुरु-चरणानाम् अय्या श्रीदेवनाथ-तातार्य-स्वामिनां सान्निधौ आमुलाग्रम् एतं ग्रन्थम् अधीत्य पूर्वोक्त-रीत्या शोधन-टिप्पण्यादिकम् अलिखम्। युक्तायुक्त-पाठ-विवेकनादिकम् अपि पठन-काले कृत्वैव ग्रन्थम् एतं समपादयम्। अतः "समीक्षात्मकं सम्पादनम्" इति शीर्षकम् अपि मया विन्यस्तम् अन्वर्थं समपद्यत।

प्रायः प्राचीन-ग्रन्थकाराः सर्वे ऽपि परमत-निराकरण-पूर्वकम् एव स्वमतं स्थापयन्तीति रीतिर् दृश्यते। दीक्षिता अपि तथैव शिवतत्त्वविवेके अकार्षुः। तदनुसारेण पञ्चमतभञ्जन-कारा अपि परमतं निराकुर्वन्। एतच् च वादिनाम् आवश्यक-कर्तव्यम् इति न्याय-सूत्रकारो ऽपि -

> "तत्त्वाध्यवसाय-संरक्षणार्थं जल्प-वितण्डे बीज-प्ररोह-संरक्षणार्थं कण्टक-शाखावरणवत्"

इति सूत्रेण सुवचांबभूव।

[[P15]]

ब्रह्मसूत्रभाष्ये शङ्कर-भगवत्पादाश् च रचनानुपपत्त्यधिकरणे -

> "यद्यपीदं वेदान्त-वाक्यानाम् ऐदम्पर्यं निरूपयितुं शास्त्रं प्रवृत्तं, न तर्कशास्त्रवत् केवलाभिर् युक्तिभिः कञ्चित् सिद्धान्तं साधयितुं दूषयितुं वा प्रवृत्तम्, तथापि वेदान्त-वाक्यानि व्याचक्षाणैः सम्यग्-दर्शन-प्रतिपक्ष-भूतानि साङ्ख्यादि-दर्शनानि निराकरणीयानि इति तदर्थः पाद आरभ्यते।  
> ननु मुमुक्षूणां मोक्ष-साधनत्वेन सम्यग्-दर्शन-निरूपणाय स्वपक्ष-स्थापनम् एव केवलं कर्तुं युक्तम्, किं परपक्ष-निराकरणेन पर-विद्वेष-कारणेन। बाढम् एवम्। तथापि महाजन-परिगृहीतानि महान्ति साङ्ख्यादि-तन्त्राणि सम्यग्-दर्शनापदेशेन प्रवृत्तानि उपलभ्य भवेत् केषाञ्चित् मन्दमतीनाम् एतान्य् अपि सम्यग्-दर्शनाय उपादेयानीत्य् अपेक्षा। तथा युक्ति-गाढत्व-सम्भवेन सर्वज्ञ-भाषितत्वाच् च श्रद्धा च तेषु इत्य् अतस् तद्-असारता-उपपादनाय प्रयतते" इति आहुः।

श्रीभाष्ये ऽपि तत्रैवाधिकरणे -

> "इदानीं स्वपक्ष-रक्षणाय परपक्षाः प्रतिक्षिप्यन्ते। इतरथा कस्यचित् मन्दधियः तेषां पक्षाणां युक्त्याभास-मूलताम् अजानतः प्रामाणिकत्व-शङ्कया वैदिक-पक्षे किञ्चित् श्रद्धा-वैकल्यं जायेतापि, अतः परपक्ष- प्रतिक्षेपाय अनन्तरः पादः प्रवर्तते"

इति श्रीमद्-भगवद्-रामानुजाचार्यैः प्रतिपादितम्।

अतो वाद-रसिका ईदृशेषु ग्रन्थेषु न दोष-दृष्टिं कुर्युः। अपि च हृदयोद्वेगाः शब्दाः यदि प्रयुज्येरन् सदैव ते ग्रन्था अनादरणीया भवन्ति। प्रकृत-ग्रन्धे तु न कुत्रापि अद्‌भुतोद्वेगाः शब्दाः प्रयुज्यन्त। केवलं पूर्वपक्षानुवाद-पूर्वकं तत्-समाधान-मात्रम् उक्तम्। अतो ऽयं ग्रन्थः विदुषाम् आदरणीय इत्यत्र नास्ति सन्देहः।

[[P16]]

### प्रकृतग्रन्थस्य शोध-प्रबन्ध-विषयत्वे हेतुः

"विद्यावारिधिः" इत्य् उपाध्यर्थं स्वातन्त्र्येण कस्यचित् विषयस्य विवेचनम्, अप्रकाशित-ग्रन्थ-सम्पादनम् इति द्वौ विषयौ ग्राह्यौ इत्याधिकारिभिर् उक्तम्। तत्र न्याय-मीमांसा-वेदान्तानां शास्त्राणां वेदस्य चाध्ययनं कृतवतो मम अधीतानां सर्वेषां यत्र सम्बन्धो ऽस्ति तादृशो ग्रन्थो ग्राह्यः स च प्राचीनश् चेत् सम्यग् भवेद् इति मतिः समजनि। ततो ऽन्वेषणे कृते अयं ग्रन्थः तादृशो लब्धः। अतो ऽस्य सम्पादनं विद्यावारिध्यर्थं स्वीकृतवान्। केन्द्रीय-संस्कृत-विद्यापीठाधिकारिणः राष्ट्रिय-संस्कृत-संस्थानाधिकारिणश् च तत्र अनुमतिम् अदुः।

[[P17]]

### कृतज्ञता-निवेदनम्

ग्रन्थस्यास्य आमुलाग्रम् अध्यापन-पूर्वकं तत्र तत्र बहुषु स्थलेषु अनन्वितानां वर्ण-पद-वाक्यानां संशोधनेन, तथा नैकेषु प्रगल्भ-विचार-स्थलेषु ग्रन्थ-कर्तृ-गूढाभिमायाविष्करणेन च मां नितराम् अनुगृहीतवताम् अस्मद्-आचार्य-वर्याणां प्रातः स्मरणीयानां त्रिंशन्-मत-चतुर्वेद-शतक्रतु-याजि-नावल-पाक्क-यज्ञ-अय्या-देवनाथ-ताताचार्याणां पादारविन्दयोः भूयांसि नमांसि।

मदीय-विषये कृपया मार्ग-निर्देशकत्वं स्वीकृत्यैतद्-ग्रन्थ-सम्पादनापयुक्त-पाठ-भेद-प्रदर्शन-पूर्वकं तथा उपोद्घात-लेखन-प्रक्रियां च सुशिक्षितवद्भ्यां न्याय-व्याकरण-मीमांसा-वेदान्त-शास्त्र-पारङ्गतेभ्यः संप्रति तिरुपति-केन्द्रीय-संस्कृत-विद्यापीठे आचार्य-पदम् अलङ्कुर्वद्भ्यो श्रीरामानुज-ताताचार्येभ्यस् सविनयं अनन्ताः प्रणामाः समर्प्यन्ते।

"विद्यावारिधिः" इत्य् उपाध्यर्थम् अस्य ग्रन्थस्य सम्पादन-विषये कृपया अनुमतिं प्रदाय एक-संवत्सर-पर्यन्तं छात्र-वृत्तिं च दत्त्वा माम् अनुगृहीतवद्भ्यः राष्ट्रिय-संस्कृत-संस्थानस्य निर्देशक-डैरेक्टर-महोदयेभ्यः तथा तिरुपतिस्थ-केन्द्रीय-संस्कृत-विद्यापीठीय-प्राचार्येभ्यः श्री-डा.-मल्लादि-दक्षिणामूर्ति-बालसुब्रह्मण्य-महाशयेभ्यश् च भूयो भूयो धन्यवादान् व्याहरामि।

एतत्-पुस्तक-सम्पादन-विषये प्रथमतः मां प्रेरितवद्भ्यः कोटि-कन्यादानादि-बिरुदालङ्कृतेभ्यः तिरुप्पक्कुलि श्री-उ.-वै.-सम्पत्कुमार-ताताचार्येभ्यः हार्दं कार्तज्ञ्यं निवेदयामि। उचितकाले टङ्कणादि-कार्यं कृतवद्भ्यो अनन्त-सुब्रह्मण्येभ्यः मदीयां कृतज्ञतां प्रकटयामि॥

[[P18]]


### प्रकृतग्रन्थप्रतिपाद्यसारसङ्ग्रहः

अप्पय्यदीक्षितवर्याश् च मुमुक्षुभिः सर्वैर् उपास्यं जगत्-कारणं परं ब्रह्म शम्भु-शिवेशानादि-पद-वाच्यं ब्रह्म-विष्णुरुद्रेभ्यो ऽतिरिक्तं सकल-कारणभूतं तुरीयं तत्त्वान्तरम् इति तद्-विरचिते शिवतत्त्वविवेके उपवर्णयामासुः।

तथाहि ब्रह्मोपनिषदि "अथास्य पुरुषस्य चत्वारि स्थानानि भवन्ति... जागरिते ब्रह्मा स्वप्ने विष्णुः सुषुप्तौ रुद्रः तुरीयम् अक्षरम्; आदित्यो विष्णुश् चेश्वरश् च" इति ब्रह्मादिभ्यः परम् अक्षर-शब्दितं सर्व-देवात्मकं तत्त्वान्तरं दर्शितम्। तस्यैव तापनीयोपनिषदि च "अकारं ब्रह्माणं नाभौ, उकारं विष्णुं हृदये, मकारं रुद्रं भ्रूमध्ये" इति नाभ्यादि-स्थान-विशिष्ट-अकारादि-मात्रात्रय-वाच्यानां ब्रह्म-विष्णुरुद्राणाम् उपास्नां विधाय "ओङ्कारं सर्वेश्वरं द्वादशान्ते" इति समष्टि-प्रणव-वाच्यं द्वादशान्ते उपास्यं सर्वैश्वर्यशालि तेभ्यः परं तत्त्वान्तरं प्रदर्शितम्। एवं मैत्रेयोपनिषद्यपि "तमो वा इदम् एकम् आसीत्", इत्यारभ्य "तत् परेणेरितं विषमत्वं प्रयाति एतद् धि रजसो रूपम्" इत्यादिना तमोऽधिष्ठातुः परस्य सङ्कल्पेन तमसो गुणविभागं निरूप्य "तस्य प्रोक्ता अग्र्यास् तनवो ब्रह्म-विष्णू-रुद्र इति। अथ यो ह खलु वास्य राजसो ऽंशः सो ऽसौ यो ब्रह्मा। तामसो ऽंशः सो ऽसौ यो ऽयं रुद्रः। [[P19]] सात्त्विको ऽंशः सो ऽसौ यो ऽयं विष्णुः"। इति तमोऽधिष्ठानुः परस्य रजो-गुणाद्य्-उपहिता अंश-भेदा ब्रह्मादय इति प्रतिपादनेन तेभ्यो ऽपि परं तत्त्वान्तरं स्पष्टी-कृतम्।

इत्थं योगियाज्ञवल्क्ये च प्रणव-तन्मात्रा-दैवता-निरूपणे -

> अक्षरत्रयम् एतत् तु कारणत्रयम् इष्यते।  
> त्रयाणां कारणं ब्रह्म भा-रूपं सर्व-कारणम्।  
> एकाक्षरं परं ज्योतिस् तद् आहुः प्रणवं बुधाः।

इति मात्रा-देवताभ्यो ऽतिरिक्तत्वेन। "अहं ब्रह्मा च शर्वश् च जगतः कारणत्रयम्" इति भागवतादि-पठित-भगवद्-वचनादिभिः कारणत्रयम् इति प्रसिद्धेभ्यो गुण-मूर्तिभ्यः परं प्रणव-दैवतं तत्त्वान्तरं स्पष्टी-कृतम्।

> "सत्त्वं रजस्-तम इति प्रकृतेर् गुणास् तैर् युक्तः परः पुरुष एक इहास्य धत्ते।  
> स्थित्यादयो हरि-विरिञ्चि-हरेति संज्ञाः श्रेयांसि तत्र खलु सत्त्वतनोर् नृणां स्युः।"
>
> "ब्रह्म-विष्णु-शिवान् ब्रह्मन् प्रधाना ब्रह्म-शक्तयः"

इति भागवत-विष्णु-पुराणादि-वचनैर् मूर्ति-त्रयातीतं परं ब्रह्मेति प्रकटी-कृतम्।

अपि च जगत्-कारणं ब्रह्म तावन् मायोपाधिक-चैतन्यम् इत्य् अविवादम्। ब्रह्म-विष्णुरुद्रास् तु तदीय-गुण-विशेषोपाधि-चैतन्य-रूपा इति "राजसो ऽंशो ब्रह्मा, तामसोंऽशो रुद्रः, सात्त्विको ऽंशः विष्णुः," इति उदाहृत-मैत्रेयोपनिषद्-वाक्ये "सैषा चित्रा सुदृढा च बह्वङ्कुरा स्वयं गुणभिन्ना बहुमूर्तिः रूपेष्वपि गुणभिन्ना सर्वत्र ब्रह्म-विष्णु-शिवात्मिका" इति तापनीयोपनिषदि तु चाविवादेन प्रतिपन्नम्। ततश् चोपाधिभेदे उपहित-भेदस्यौचित्याद् गुण-मूर्तिभ्यः परं मायोपाधिकं जगत्-कारणं ब्रह्मेति निश्चीयते। तस्य च शम्भु-शिवेशानादि-पद-वाच्यत्वम् अथर्वशिरः-शैवादि-दृष्ट-प्रयोग-वचनाभ्यां स्थाप्यते। [[P20]]

तथा हि अथर्वशिरसि "किं तत् ध्यानं को वा ध्याता कश्च ध्येयः" इत्यौपनिषदिक-प्रश्नाः। तत्र क्रमशः ध्यानं विष्णुः। ध्याता रुद्रः इति ध्यान-ध्यातृ-प्रश्नोत्तरम् अनन्तरं ध्येय-निर्णयार्थं ध्यायीत ईशानं प्रध्यायितव्यं। सर्वम् इदं ब्रह्म-विष्णुरुद्रेन्द्रास् ते सर्वे सम्प्रसूयन्ते। सर्वाणि चेन्द्रियाणि सह भूतैः। न कारणं कारणानां धाता ध्याता। कारणं तु ध्येयः। सर्वैश्वर्यसम्पन्नः सर्वेश्वरश् च शम्भुर् आकाश-मध्ये इत्यादि शिव एको ध्येयः शिवङ्करः सर्वम् अन्यत् परित्यज्य समाप्ताथर्वशिखा" इत्य् अन्तम् आम्नायते। अत्र ध्यायीतेशानम् इति ध्येय-देवता-विशेषो विधीयते। योग-रूढ्या परमशिवे वर्तमानस्य ईशान-शब्दस्य ताच्छील्यार्थे चानशि शक्ततया योगेन स्वाभाविक-निरतिशयैश्वर्य-परत्वात् रूढ्या परमशिववाचित्वाच् च सर्वोत्कृष्ट-मोक्ष-फलार्थिभिः सर्वातिशायैश्वर्यः परमशिवो ध्यातव्य इत्य् अभिप्रायेण ईशानम् इति विशेष्य-निर्देशः कृतः। तस्य प्रध्यायितव्यम् इति विधि-शब्देन ध्येयतार्हत्वेन स्तुतिः।

ननु देवतान्तरेषु सत्सु कथम् अस्यैव तादृशम् ऐश्वर्यं येन परमशिवस्यैव ध्येयत्वम् इति चेत् उच्यते। देव-मनुष्यादि-रूप-प्रपञ्चे ब्रह्म-विष्णुरुद्रेन्द्राणां चतुर्णां प्राधान्यम् उक्त्वा तेषाम् अपि "सर्वम् इदं ब्रह्म-विष्णुरुद्रेन्द्रास् ते सर्वे सम्प्रसूयन्ते सर्वाणि चेन्द्रियाणि सह भूतैः" इति भूतेन्द्रियादितुल्येन उत्पत्ति-मत्त्व-श्रवणात् परिच्छिन्नैश्वर्यवत्त्वं लभ्यते। अतो न तेषां ध्येयत्वं सम्भवति।

हन्त तर्हि "ब्रह्म-विष्णुरुद्रेन्द्राः" इत्यत्र रुद्रस्यापि सम्प्रसूति-श्रवणाद् कथं तस्य ध्येयत्वम् उपपद्यत इति चेत् - न। ब्रह्म-विष्णु-सह-पाठन कार्य-रुद्रस्य सम्प्रसूतिमत्त्वं न कारण-रुद्रस्य परमशिवस्य, "न कारणं कारणानाम्" इत्य् अभिधानात्। "स प्रसूयते" इति वचन-विपरिणामेन उत्तरत्रानुषज्यते। तथा चायम् अर्थः कारणानां ब्रह्म-विष्णु- [[P21]] रुद्राणां सम्प्रसूति-श्रवणात् तेषाम् अर्थ-सिद्धं कारणं तद्-रूपः परमशिवः ब्रह्म-विष्णुरुद्राणां कारणानाम् अथवा मन्त्रोपनिषदाद्य्-उक्तानां कालादीनां वा कारणानां धाता - स्रष्टैव ध्याता - आदिसर्ग-सङ्कल्पकर्ता। एवं-भूत ईशानः परमशिवो न सम्प्रसूयते। अतस् तस्य ध्येयत्वं युक्तम् इति।

यद्यपि "न कारणम्" इत्यस्य ब्रह्मादीनां यद् अर्थ-लब्धं कारणं तन् न प्रसूयते इत्य् एतावद् एव लभ्यते न तु ईशानो न सम्प्रसूयत इति। तथापि पूर्णमास-यागे विहितयोः आग्नेयाग्नीषोमीय-पुरोडाश-यागयोः अविच्छेदेन अनुष्ठान-करणे अधुनैव आग्नेय-पुरोडाश-याग एको ऽनुष्ठितः किं पुनरपि अन्यः पुरोडाश-यागो ऽनुष्ठेय इति कृतस्यैव पुनः करणे स्वतः आलस्य-रूपो जामि-दोषः उद्भवति। अतस् तन्-निवृत्त्यर्थं प्रथमानुगत-जामित्व-निर्वाहार्थम् उपांशुयाजम् अन्तरा यजति इत्यस्य तयोः पुरोडाश-यागयोर् मध्ये उपांशुयागस्य कर्तव्यत्वेन विधायकत्वात् प्रकृते ऽपि ध्यायीतेशानम् इति आदौ ईशानस्य ध्येयत्वं विहितं, तच् च ब्रह्मेन्द्रादीनाम् उत्पत्ति-श्रवणात् तेषां न सम्भवति इत्य् उक्त्वा प्रथम-श्रुतेशान-ध्येयत्वोपपादनाय न कारणं सम्प्रसूयत इत्य् अभिधीयते। अतश् च कारणम् ईशानः परमशिवः स न सम्प्रसूयते अतः तस्य ध्येयत्वम् उचितम् एवेत्य् अभिसन्धिः।

एवम् असम्प्रसूति-कथनेन तस्य ध्येय-कारण-रूपत्वं स्वेतर-देवतान्तर-व्यवच्छेद-पूर्वकं ध्येयत्वं च "कारणं तु ध्येयः" इत्य् अभिधाय स च ध्येय-देवता-विशेषः शिव एवेति उपसंहरति - "सर्वैश्वर्यसम्पन्नस् सर्वेश्वरः शम्भुर् आकाश-मध्ये शिव एको ध्येय इति"।

इत्थम् अथर्वशिखा-श्रुति-प्रतिपन्नम् अर्थम् उपबृंहणान्य् अपि स्पष्टयन्ति।

तथा हि - शैवे -
> यस्मात् सर्वम् इदं ब्रह्म-विष्णुरुद्रेन्द्र-पूर्वकम्।  
> सह भूतेन्द्रियैः सर्वैः प्रथमं सम्प्रसूयते॥ [[P22]]
> कारणानां च यो धाता ध्याता परम-कारणम्।  
> न सम्प्रसूयते ऽस्मात् कुतश्चन कदाचन॥
> स सर्वैश्वर्यसम्पन्नो नाम्ना सर्वेश्वरः स्वयम्।  
> सर्वैर् मुमुक्षुभिर् ध्येयश् शम्भुर् अभ्राकार-मध्यगः॥ इति।

ननु "हिरण्यगर्भस् समवर्तताग्रे भूतस्य जातः पतिर् एक आसीत्" "इन्द्रो यातोऽवसितस्य राजा विश्वस्माद् इन्द्र उत्तरः अग्निश् च प्रथमो देवतानाम्" इति श्रुतिषु तथा पुराणान्तरेषु च देवतान्तर-महत्त्वम् अपि श्रूयते इति चेत् - न। अनेकेषां सर्वेश्वरत्व-व्याघातात्। "न तत्समश् चाभ्यधिकश् च दृश्यते" (श्वे. ६.८) इत्यादिना कण्ठतो निषेधाश् च। अतः केषांचित् प्रमाणानां मुख्यतया केषांचिद् अमुख्यतयार्थ-वर्णनस्य आवश्यकत्वेन तन्निर्णयाय बलाबल-विचारः परिशिष्यते। तत्र अथर्वशिखायाः शिव-पारम्य-परत्वे बलानि ब्रूमः।

1.  "श्रुत्यन्तरे श्रूयमाणम् ऐश्वर्यं सङ्कुचितासङ्कुचित-साधारणम्। अत्र तु 'ते सर्वे सम्प्रसूयन्ते न कारणम्' इति अन्यैश्वर्यस्य सङ्कुचितत्वेन तत्तद्-देवता-पर-वाक्य-घटन-पूर्वकं शिवे ऽसङ्कुचितैश्वर्यं प्रतिपाद्यत इति एकं बलम्।"
2.  "अन्यत्र अन्येषाम् ऐश्वर्यं केवलं प्रतिपाद्यते, नोपपत्तिः। अत्र तु अप्रसूयमानत्व-सर्वेश्वर-पद-वाच्यत्वानु-पपत्ति-भूम-पूर्वकम् ऐश्वर्य-प्रतिपादनम् इति द्वितीयम्। उपपत्तिर् हि प्रबलं तात्पर्य-लिङ्गम्।"
3.  "अन्यत्र मुमुक्षोर् अनपेक्षित-कर्मादिभिस् सह देवताध्यानादिकं मन्त्रार्थवादेषु श्रूयते। अथर्वशिखायाम् अनपेक्षितं सर्वं परित्यज्य ध्येय-विशेष एव निर्णीयते। अतो न क्वचिद् अप्य् अनुपादेयत्व-सम्भावनेति तृतीयम्।" [[P23]]
4.  "अयमर्थः 'सर्वम् अन्यत् परित्यज्य समाप्ताथर्वशिखा' इत्यनेन वाचनिकश् चेति चतुर्थम्। एवम् अन्यद् अपि। इत्थं चाथर्वशिखायाः शिव-पारम्य-परत्वं निरुक्त-बलाबल-विचार-मूलेन निरूपितम्।"

अथ अथर्वशिखायां - "सर्ववर्णा पुरुष-दैवत्या" इति नारायण-साधारण-पुरुष-दैवत्य-सर्व-वर्णत्व-लिङ्गाभ्याम् उपक्रमात् उपसंहार-गत-शम्भु-शिवादि-शब्दाः योगेन नारायण-पराः। "पुरुषो ह वै नारायणो ऽकामयत" "नाना-वर्ण-कृतीनि च" इति श्रुति-स्मृति-प्रसिद्ध्या पुरुष-दैवत्य-सर्व-वर्णत्व-श्रुति-लिङ्गयोर् नारायणासाधारण्यम् अवसीयत इति चेत् उच्यते - यत्र उपक्रमोपसंहारयोस् तुल्यत्वं तत्रैवोपक्रम-प्राबल्य-न्याय-प्रवृत्तिः। अत्र तु औपसंहारिकीणां शम्भु-शिवेशानादि-श्रुतीनां बहुत्वात् नोपक्रमस्य प्राबल्यम्।

अपि च अस्याम् अप्य् अथर्वशिखायां पुरुष-शब्देनोपक्रमात् पूर्वम् अपि उमा-सहाय-परमेश्वर-लोक-वाचिना अर्ध-मात्रा-स्थान-विशेषेण सोमलोक इति पदैश् शिवस्यैवोपक्रमः। अतः पुरुष-श्रुतिः सर्व-वर्णत्व-लिङ्गं च इन्द्र-प्राणाधिकरण-न्यायेन अन्तर्यामि-शिव-परत्वेन नेयम्।

किं च पुरुष-शब्दः नारायणासाधारण इति कथम् अवगम्यते?

1.  किं नारायणे पुरुष-शब्दस्य बहुशः प्रयोगात् तत्र शक्तिः परिकल्प्यते?
2.  उत ब्रह्म-रुद्रादीन् विशिष्य तत्तन्-मात्रा-देवतात्वेनोक्त्वा अर्ध-मात्रायाः पुरुष-सामान्य-देवताकत्व-कथने देव-विशेषाय-पाठ-स्वारस्य-भङ्गाद् अविशिष्टस्य पुरुष-सामान्यस्य उत्कृष्टार्ध-मात्रा-देवतात्वानौचित्याच् च न्यायात् कल्प्यते?
3.  "पुरुषो वै शरीरे ऽस्मिन् शयनात् पुरुषो हरिः" इति पौराणिक-वचनाद् वा?
4.  "तेषां पुण्डरीकाक्षे को ऽन्यः पुरुष-शब्द-भाक्" इति परत्र-निषेध-पूर्वकं नारायणे पुरुष-शब्दासाधारण्य-स्मरणाद् वा?[^1_24_1]

[^1_24_1]: अयं न्यायः मूलग्रन्थस्य टिप्पण्यां ४ पृष्ठे उपपादितः।

[[P24]]

नाद्यः। "पुरुषावात्ममानवौ" इति अभिधान-कोशादि-प्रसिद्ध्या आत्मत्व-सामान्य-शक्त्यैव नारायणे पुरुष-शब्द-प्रयोगाणाम् उपपत्तेः अत्यन्तापरिदृष्ट-विशेष-शक्त्यन्तर-कल्पनं न युक्तम्।[^1_25_1] अन्यथा वर्धि-राज्य-नयभङ्गेन संस्कृताज्ये ऽपि विशेष-शक्तिकल्पना स्यात्। अथ यो द्वितीयः पक्षः - प्रणवे तत्तन्-मात्रा-देवता-त्वेन ब्रह्मादीन् विशेष-देवान् अभिधाय अर्ध-मात्रायाः देवता-विशेषम् अनभिधाय केवलं पुरुष-सामान्य-देवता-तत्त्व-कथने विशेषाय-पाठ-स्वारस्य-भङ्गा-पत्तिः उत्कृष्टार्ध-मात्रां प्रति। अविशिष्ट-पुरुष-सामान्यस्य देवतात्वेनौचित्यं च अतः पुरुष-शब्दस्य नारायणे विशेष-शक्तिकल्पनम् इति।

सो ऽपि न सम्भवति। "एका देया द्वादश देया चतुर्विंशतिर् देया सहस्रं देयम् अपरिमितं देयम्" इति आधान-दक्षिणासु विधित्सितैकत्वादि-सङ्ख्या-विशेष-प्राय-पाठे ऽपि "अपरिमितम्" इत्यस्य सहस्राधिक-बहुत्व-सङ्ख्या-सामान्य-परत्वेन उपपत्त्या गौरवात् सङ्ख्या-विशेष-वाच्यत्वाभाववत् अत्रापि तद्-अकल्पने ऽपि प्रकरणादिना शिवे नारायणे वा यथौचितं परमात्मनि उत्कृष्ट-देवता-विशेषे पुरुष-शब्दस्य पर्यवसान-सम्भवेन विशेष-शक्तेर् अनावश्यकत्वात्।

यश् च "पुरुषो वै शरीरे ऽस्मिन् शयनात् पुरुषो हरिः" इति पौराणिक-निर्वचनाद् वा पुरुष-शब्दस्य नारायण-परत्वम्" इति तृतीयः पक्षः। सो ऽपि न साधीयान्। पृष्ठ-शब्दस्य रथन्तरादिषु "आपो वा इदमग्रेऽसीत्"[^1_25_2] इत्यादि-श्रौत-निर्वचने सत्य् अपि तत्रैव गौरवात् मीमांसकैः शक्ति-कल्पकत्वानङ्गीकारे प्रकृते पौराणिक-निर्वचने शक्ति-कल्पकत्व-शङ्काया एवावकाशाभावात्।

[^1_25_1]: स्थलद्वये ऽपि मीमांसकोक्त-रीत्या न्यायद्वयस्य उपपादनम् अस्माभिः मूलग्रन्थस्य १३ पृष्ठे टिप्पण्यां विस्तरेण कृतम्।
[^1_25_2]: अस्माभिः मूलग्रन्थस्य १३ पृष्ठे टिप्पण्यां विस्तरेण कृतम्।

[[P25]]

(Page 26 is a duplicate of page 25)

यश् च "तं विना पुण्डरीकाक्षं को ऽन्यः पुरुषाब्द-भाक्" इति परत्र निषेध-पूर्वकं नारायणे ऽसाधारण्य-स्मरणात् पुरुष-शब्दो नारायण-पर इति चतुर्थः पक्ष उपन्यासः।

सो ऽपि न रमणीयः। सर्वत्र सर्वैः प्रयुज्यमानानां शब्दानाम् अन्येषु निषेध-पूर्वकं व्यक्ति-विशेष-वाचकत्व-प्रतिपादकानां वचनानाम् "अपशवो वा अन्ये गो-अश्वेभ्यः" (तै.सं.५.२.८) इति वत् स्तुति-परत्वेन निर्णयात्।

अपि च "पुरुषस्य विद्म सहस्राक्षस्य महादेवस्य" (तै.उ.२.१) इत्यादिषु पुरुष-शब्द-प्रयोगस्य, यस्मात् पर्येति तस्मात् पुरुष उच्यते" इति लिङ्गे पुरुष-पद-निर्वचनस्य,

> "पुरुषो नाम सम्पूर्णः शिव-शक्त्यादि-लक्षणः।  
> साम्ब-मूर्ति-धारी नान्यः श्रद्धां विष्णुर् अजो ऽपि च॥"

इति स्कान्दे परत्र निषेध-पूर्वकं पुरुष-शब्दासाधारण्य-प्रतिपादनस्य च शिवे ऽपि दर्शनात्। अन्यथा यदि पुरुष-शब्दो नारायण-एवासाधारणः स्यात् तदा "य एषोऽन्तरादित्ये हिरण्मयः पुरुषः" इत्यादिषु विषय-वाक्येषु पुरुष-श्रुत्यैव परमात्मत्व-निर्णयात् पूर्व-पक्षस्य, लिङ्गात् सिद्धान्तस्य चोत्थित्य्-असम्भवेन "अन्तस्-तद्-धर्मोपदेशात्" इत्याद्य् अधिकरणानि असङ्गतानि स्युः।

अपि च "शब्दाद् एव प्रमितः" इत्यत्र अङ्गुष्ठमात्रः पुरुषः इति पुरुष-श्रुतौ सत्याम् अपि "ईशानो भूत-भव्यस्य" इति ईशान-श्रुतेरेव परास्मद्-भाष्ययोः सौत्र-शब्देन विवक्षितत्वस्य प्रतिपादनात् पुरुष-शब्दो न स नारायणासाधारणः।

ननु "कारणं तु ध्येयः शम्भुर् आकाश-मध्ये" इति कारणानुवादेन ध्येयत्वम् इह विधीयते। कारणं च सौबाल-महोपनिषदादिषु नारायण-रूपम् एव निश्चितम् इति [[P27]] तत्रैव शम्भु-शिवेशानादि-शब्दाः योगेन वर्तन्ते। भारतादौ नारायणे ऽपि शम्भु-शिवादि-शब्दानां प्रयोगात् स एवात्र शिवादि-पदैर् उच्यत इति चेत्, न।

"ध्यायीत ईशानं प्रध्यायितव्यम्। ब्रह्म-विष्णुरुद्रेन्द्रास् सम्प्रसूयन्ते"॥

इति सन्निहितेशान एव कारणत्वस्य पर्यवसान-सम्भवे सौबालाद्य्-उपनिषद्-अन्तर-पर-मुख-निरीक्षणायोगात्। ध्यायीतेशानम् इति प्रकृत-विध्य्-उपपादकत्वेन प्रवृत्तस्य "कारणं तु" इत्यादि-वाक्यस्य अन्य-परत्वानुपपत्तेः। शम्भ्वादि-शब्दानां रूढि-त्यागानौचित्यात् शिवाद् अन्यत्र नारायणादिषु प्रयोग-मात्रेण शक्ति-कल्पने वृत्त्यन्तराच्छेद-प्रसङ्गात् मुख्यार्थ-त्यागे मानाभावाच् च न योगेन शम्भु-शिवादि-शब्दाः नारायण-पराः।

किं च विष्णु-सहस्र-नामोपक्रमे "वक्ष्यमाण-नाम्नां यानि नामानि गौणानि" इति नारायणे गौणत्वोक्त्या शिवादि-नाम्नां हराव् अमुख्यत्वं स्पष्टम्। अभिधान-कोशेष्वपि नारायणे शिव-नाम न दृश्यते। अन्यथा भारत-सङ्गहादौ शिव-नाम-सहस्रे विष्णु-नाम्नां पाठात्। हरिवंशे च -

> "नामानि तव गोविन्द यानि लोके महान्त्य् अपि।  
> तान्य् एव मम नामानि नात्र कार्या विचारणा॥"

इति हरि-नाम्नां स्व-नामत्वेन शिव-वचनम्। शिवं प्रस्तुत्य "सर्वाणि ह वा एतस्य नामधेयानि" इति आश्वलायन-स्मरणाच् च सर्वत्रानिर्णय एव स्यात्। अतो हरौ हरि-नाम्नां शिवे शिव-नाम्नां च मुख्यत्वम् उभय-वादिनापि व्यवस्थापनीयम्। इयं च शम्भु-शिवेशानादि-शब्दाः रूढ्या शिव-परा एव न योगेन न नारायण-पराः। निरुक्त-रीत्या अर्ध-मात्रा-देवता-प्रतिपादकत्वेन अभिहितः पुरुष-शब्दो ऽपि न नारायणासाधारणः। प्रणवार्ध-मात्रा-प्रतिपाद्य-शिव एवेति च शिव-धर्माख्य-वायु-संहितादौ प्रतिपादितम्। [[P28]] एवम् अथर्वशिखानुगुण्याद् उपनिषद्-अन्तराणाम् अपि शिव-परत्वम् एव। तथा च ब्रह्म-विष्णुरुद्रेन्द्राणां कारणानां कारण-रूपः मूर्ति-त्रयातीतः परमशिवः शम्भु-शिवेशानादि-पद-वाच्यः सर्वेश्वरः सर्वैश्वर्यसम्पन्नः जगत्-कारणं ब्रह्म सर्वैर् मुमुक्षुभिर् ध्येयम् इत्य् अथर्वशिखया प्रतिपादितम्॥

ननु विष्णु-पुराण-भागवत-बृहन्नारदीयादि-वचनैभ्यो मूर्ति-त्रयातीतं ब्रह्म नारायण इत्य् अपि केभ्यश्चिद् वचनेभ्यो ऽवसीयते।  
तथाहि विष्णुपुराणे तावत् -

> "ब्रह्मा दक्षादयः कालस् तथैवाखिल-जन्तवः।  
> विभूतयो हरेर् एता जगतः सृष्टि-हेतवः॥  
> विष्णुर् मन्वादयः कालस् तथैवाखिल-जन्तवः।  
> स्थितेर् निमित्त-भूतस्य विष्णोर् एता विभूतयः॥  
> रुद्रः कालोऽन्तकाद्याश् च समस्ताश् चैव जन्तवः।  
> चतुर्धा प्रलयायैते जनार्दन-विभूतयः॥"

इति। तथा भागवत-बृहन्नारदीयादिष्वपि एवं-रूपाणि वचनानि क्वचित् क्वचित् समुपलभ्यन्ते। प्रपञ्च-सारोपक्रमे च त्रिमूर्तीनां शेषशायिनः पुरुषोत्तमस्य च प्रश्नोत्तर-निबन्धेन अयमर्थः स्फुटी-कृतः। तापनीये "ब्रह्मा विष्णु-महेश्वरः पुरुषः ईश्वरः सरस्वती श्री-गौरी प्रकृति-विद्या सर्वं यो वै नृसिंहो देवो भगवान् यत्र सर्वं तस्मै ते नमः" इत्यन्तेन ब्रह्मादीनां नृसिंह-विभूतिषु पाठाच् च प्रत्यक्ष-श्रुति-मूलता प्य् अस्य अर्थस्य प्रतीयते। उत्तर-तापनीये च "सर्वत्र सर्वदा सर्वात्मा नृसिंहो ऽसौ नृसिंह एव केवलस् तुरीयस् तुरीयः" इति नृसिंहस्य तुरीयत्वेन व्यपदेशात् मूर्ति-त्रयातीतं ब्रह्म नारायण एवेति चेत् उच्यते। गुण-त्रयोत्तीर्ण-तुरीय-मूर्ति-शिव एव। उत्तर-तापनीये "शिवं शान्तम् अद्वैतं चतुर्थं मन्यन्ते, स आत्मा स विज्ञेयस् तुरीयस् तुरीय" इति कण्ठतस् तुरीय-शिवस्यैव प्रतिपादनम्। [[P29]] बहु-प्रमाणैर् अयमर्थ उपबृंहितश् च - तथाहि - भूतसंहितायां -

> "उमार्ध-विग्रहाश् शुद्धास् त्रिणेत्राश् चन्द्र-शेखराः।  
> ब्रह्म-विष्णु-महादेवैर् उपास्या गुण-मूर्तिभिः॥"

पराशरे -

> "तस्यास् साधारणी मूर्तिः साम्बा चन्द्रार्ध-शेखरा।  
> ब्रह्म-विष्णु-महेन्द्रास् तां ध्यायन्ति निरन्तरम्॥"

कौर्मे -

> "सर्वासाम् एव शक्तीनां ब्रह्म-विष्णु-शिवात्मिकाः।  
> प्रधानास् संस्मृता देवाश् शक्तयः परमात्मनः॥  
> आभ्यः परस्तात् भगवान् शूलपाणिर् महेश्वरः।  
> ब्रह्म-विष्ण्व्-अग्नि-वरुणास् सर्वे देवा महर्षयः।  
> एकस्यैवास्य रुद्रस्य भेदास् ते परिकीर्तिताः॥" (अग्निः १०.२.२३)

स्कान्दे -

> "ब्रह्म-विष्णुरुद्राश् च परतत्त्व-विभूतयः।  
> कारण-त्रय-हेतुश् च शिवः परम-कारणम्॥ इति।"

अथवास्तु तुरीय-कोटेर् नारायण-मूर्तेर् अप्य् अन्तर्भावः। तथापि तस्यास् तुरीय-स्वरूप-ब्रह्माक्षर-शेष-भूत-गौर्य्-अभिन्नतया प्रसिद्धत्वात् मूर्ति-त्रयोत्तीर्णभाः।

> "एकैव शक्तिः परमेश्वरस्य भिन्ना चतुर्धा विनियोग-काले।  
> भोगे भवानी पुरुषे च विष्णुः कोपे तु काली समरे च दुर्गा॥"

इत्यागमेषु। [[P30]]

> "प्रकृतिस् त्वं पुमान् रुद्रस् त्वयि तद् वीर्यम् आहितम्।  
> त्वन्-नाभि-पङ्कजाज् जातः पञ्चवक्त्रः पितामहः॥"

इति ब्रह्माण्डपुराणे च तथा प्रतिपादनात्।

यानि विष्णु-भक्तैर् नारायणस्य मूर्ति-त्रयातीतत्वे उदाहृतानि - भागवत-बृहन्नारदीय-विष्णु-पुराणादि-वचनानि, तानि सर्वाण्य् अपि वैष्णव-पुराण-वचनानि कौर्मादि-प्रसिद्ध-ब्रह्म-विष्णु-रुद्र-सङ्कर्षणानिरुद्ध-प्रद्युम्न-रूप-स्व-व्यूहापेक्षया विष्णोर् उत्तीर्णत्वं वदन्ति। अपि च विष्णुपुराणे प्रधान-प्रतिपाद्यं नारायणं प्रस्तुत्य "स परस् सर्व-शक्तीनां ब्रह्मणस् समनन्तरम्" (वि. पु. १.२२.६३) इति पर-ब्रह्मापेक्षया विष्णोर् निकर्ष उक्तः।

भागवते -

> "सत्त्वं रजस्-तम इति प्रकृतेर् गुणास् तैर् युक्ताः परः पुरुष एक इहास्य धत्ते। स्थित्यादयो हरि-विरिञ्चि-हरेति संज्ञाः श्रेयांसि तत्र खलु सत्त्व-तनोर् नृणां स्युः।" (स्क. १०.२.२३)

इत्यादौ परमात्म-शेष-भूतस्य सत्त्व-गुण-स्वरूपस्य हरेः श्रेयस्करत्वौचित्यात् "एकेन मनसा" इत्यादि-पूर्वोक्त-नारायण-ध्येयत्वोपपादकतया खलु शब्देन प्रतिपाद्य "भेजिरे मुनयो ऽथाग्रे" इति तद्-भजनस्य शीघ्र-सुखित-फलत्वम् उक्त्वा "जगृहे पौरुषं रूपम्" इत्यादिना तस्यावतार-परिग्रहम् अभिधाय "एतन् नानावताराणां निधानं बीजम् अव्ययम्" इति श्रवणात् सकल-नानावतार-विशिष्टो विष्णुः परमशिवाराध्य-भूत-सत्त्व-मूर्तिर् इत्य् अङ्गीकार्यते।

अत एव पराशरे -

> "वैष्णवानि पुराणानि समस्तानि विमोहने।  
> त्रिमूर्तीनां हरेर् नाम्ना मूर्त्या तस्य परं पदम्॥  
> प्रवदन्ति पुराणे ऽस्मिन् ब्राह्मी चैवानया दिशा॥"

इति पुराणान्तराणां त्रिमूर्त्यन्तर्गत-तत्तद्-देवता-मात्र-परत्वं चोच्यते। अतश् शिव एवोत्तीर्ण इति सिद्धम्॥ [[P31]] अपि च कैवल्योपनिषदि -

> "उमा-सहायं परमेश्वरं प्रभुं त्रिलोचनं नीलकण्ठं प्रशान्तम्।  
> ध्यात्वा मुनिर् गच्छति भूत-योनिं समस्त-साक्षिं तमसः परस्तात्॥"

इत्य् उमा-सहायत्वादि-लिङ्गैः परमेश्वरादि-नामभिश् च शिवं निर्दिश्य तद्-ध्यानेन मोक्ष-विधानात् अधीयत्तात् पूर्वोक्त-त्रिमूर्त्य्-अत्तीर्ण-देवता शिव एवेति सिद्ध्यति। इत्थं च "कारणं तु ध्येयः सर्वैश्वर्यसम्पन्नस् सर्वेश्वरः शम्भुर् आकाश-मध्ये शिव एको ध्येयः" इत्य् अथर्वशिखा-प्रतिपादित-रीत्या शम्भु-शिवेशानादि-पद-वाच्यः जगत्-कारणं परं ब्रह्म गुण-त्रयोत्तीर्णः तुरीय-शिव एव सर्वैर् मुमुक्षुभिर् ध्येयः। तत्रैव तस्मिन्न् एवार्थे सकल-वेदान्तानां तात्पर्यम् इति अप्पय्यदीक्षित-वर्याणां साराभिप्रायः। एवं दीक्षित-वर्येण पूर्व-पक्षे शिवतत्त्वविवेके ग्रन्थे प्रतिपादित-क्रमेण तद्-ग्रन्थ-प्रतिपाद्य-विषयः अस्मिन् प्रबन्धे (पञ्चमतभञ्जनाख्ये) अनूदित-रीत्या सङ्गृहीतोऽथ शिवतत्त्वविवेके ये ये विषया आसन् निर्दिष्टाः तेषां सर्वेषां विषयाणां समाधान-रूपे पञ्चमतभञ्जन-प्रबन्धे प्रतिपत्ति-भावतश् चानुवाद-पूर्वकं यद् उत्तरम् अभिहितं तत् तु क्रमेणात्र सङ्ग्रहेण प्रतिपादयामि।

अस्मिन् पञ्चमतभञ्जन-ग्रन्थे आदौ अथर्वशिखायाः शिव-पारम्य-परत्वं प्रमाणोपपत्ति-प्रदर्शन-पूर्वकं निरस्य विष्णु-पारम्य-परत्वं प्रसाधितम्। तदनु "ब्रह्म, तापनीय, कैवल्य, योगियाज्ञवल्क्याद्य्-उपनिषत्-प्रमाण-सिद्धः मूर्ति-त्रयातीतः तुरीय-शिवो जगत्-कारणं ब्रह्म" इति यः पक्ष उपन्यस्तो दीक्षितैः तम् अपि स-प्रमाण-युक्तिकं खण्डयति। ब्रह्म-तापनीयाद्य्-उपनिषत्सु श्रूयमाणः "तुरीयं चतुर्थम्" इत्यादि-शब्दाः न मूर्ति-त्रयेभ्यः कञ्चन भेदयितुम् ईशते। तेषां स्व-स्व-व्यूहापेक्षया प्रधानोत्तीर्णत्व-प्रतिपादन-परत्वेन अन्यथासिद्धत्वात्। तुरीयं चतुर्थम् इत्यादि-शब्द-मात्रस्य न भेद-ग्राहकत्वम् इत्यत्र मीमांसा-न्यायश् च उदाहृतः।

नृसिंहोत्तरतापनीये - "सर्वत्र सर्वदा सर्वात्मा नृसिंहो ऽसौ नृसिंह एव च केवलस् तुरीयस् तुरीय" इति तुरीयत्वेन नृसिंहो ऽभिहितः। तस्य च नृसिंहस्य "अजायमानो बहुधा विजायते" इति श्रुत्य्-अनुरोधेन मूर्ति-त्रयान्तर्गत-विष्ण्व्-अवतार-रूपत्वेन विष्ण्व्-अंशे एकीभवति इति न मूर्ति-त्रयाद् उत्तीर्णत्वम्। तथा च मूर्ति-त्रयान्तर्गत-विष्णुर् एव पुरुषोत्तम-नारायण-भगवच्छब्दादि-वाच्यो ऽखिल-जगद्-एक-कारणं परं ब्रह्म सर्वैर् मुमुक्षुभिर् ध्येयः। तत्रैव शम्भु-शिवेशानादि-शब्दाः योगेन प्रवर्तन्ते। मूर्ति-त्रयाद् उत्तीर्णः तुरीय-शिवः कश्चन प्रमाण-सिद्धो नास्ति इति ग्रन्थ-कृतां सिद्धान्त-सारः। एतद्-अनुबन्धितया शाखोपशाखात्वेन प्रासङ्गिक-विचारा अनेके कृताः। [[P32]] अथर्वशिखायाश् शिव-पारम्य-परत्वे बलाबल-विचारं कृत्वा न सिद्ध्यति इति तत्-परत्वे यानि चत्वारि बलानि प्रदर्शितानि।

1.  श्रुत्यन्तरे ऐश्वर्यं सङ्कुचितासङ्कुचित-साधारणं दृश्यते। इह तु "ते सर्वे सम्प्रसूयन्ते न कारणम्" इति अन्यैश्वर्यस्य सङ्कुचितत्वेन तत्तद्-देवता-पर-वाक्य-घटन-पूर्वकं शिवे ऽसङ्कुचितैश्वर्यं प्रतिपाद्यत इत्य् एकं बलम्।
2.  अन्यत्र अन्येषाम् ऐश्वर्यं केवलं प्रतिपाद्यते नोपपत्तिः। अत्र तु अप्रसूयमानत्व-सर्वेश्वर-पद-वाच्यत्वाद्य्-उपपत्ति-भूम-पूर्वकम् ऐश्वर्य-प्रतिपादनम् इति द्वितीयम्। उपपत्तिर् हि प्रबलं तात्पर्य-लिङ्गम्।
3.  अन्यत्र मुमुक्षोर् अनपेक्षित-कर्मादिभिस् सह देवताध्यानादिकं मन्त्रार्थवादेषु उच्यते। अस्याम् अनपेक्षितं सर्वं परित्यज्य ध्येय-देवता-विशेष एव अभिधीयते। अतो न क्वचिद् अनुपादेयत्व-सम्भावना इति तृतीयम्।
4.  अयमर्थो "सर्वम् अन्यत् परित्यज्य समाप्ताथर्वशिखा" इत्यनेन वाचनिकश् चेति चतुर्थम् इति।

इतेषां चतुर्णां क्रमेणोत्तरम् अभिधीयते।

अस्याम् अथर्वशिखायां "सर्वम् इदं ब्रह्म-विष्णुरुद्रेन्द्रास् सम्प्रसूयन्ते न कारणम्" इत्य् एव श्रूयते। न तु नेशान इति वा न रुद्र न शिव इति वा। तेन ईशाने शिवे सम्प्रसूति-निष्कर्षाभावात् "रुद्रेन्द्रास् सम्प्रसूयन्ते" इति श्रवणाच् छिवस्यापि उत्पत्ति-मत्त्वेन परिमितैश्वर्यवत्त्वम् एव प्रतीयते। न तु इतर-देवतासु सङ्कुचितैश्वर्य-पूर्वकं शिवे ऽसङ्कुचितैश्वर्यम्।

किन्तु "न कारणम्" इति कारण एव सम्प्रसूति-निषेधात् तत्रैव देवतान्तरेष्व् ऐश्वर्य-सङ्कोच-पूर्वकम् असङ्कुचितैश्वर्यं प्रतिपाद्यते। तच् च कारणं न शिवः। तस्य "ब्रह्म-विष्णुरुद्रेन्द्रास् सम्प्रसूयन्ते" इति सम्प्रसूति-श्रवणेन कर्म-वश्यतया योग्यता-पराहतत्वात्। अपि तु "सद् एव सौम्येदम् अग्र आसीत्" "एकम् एव" "ब्रह्म वा इदम् अग्र आसीत्" "आत्मा वा ... आसीत्" इत्यादिकारण-वाक्येन "एको ह वै नारायण आसीत्" इत्यस्य आसीद् एक इत्यादि [[P33]] पदानुवृत्त्या कारण-वाक्यानां समान-च्छायतया छाग-पशु-न्यायेन सौबाल-महोपनिषदा एक-वाक्यतया च कारणस्य नारायण-रूपत्व-विशेष-निश्चयात् जगत्-कारणं ब्रह्म नारायण एव।

ननु "ब्रह्म-विष्णु" इति वाक्ये विष्णोर् अपि सम्प्रसूति-श्रवणेन तस्यापि कर्म-वश्यतया कारणत्वं न सम्भवति इति चेत्, न। निरुक्त-रीत्या छाग-पशु-न्यायेन सौबाल-महोपनिषदा चैक-वाक्यत्वेन नारायणस्य कारणत्वे सिद्धे तत्र एकत्र सम्प्रसूत्य्-असम्प्रसूत्योः समावेशासम्भवेन विरोधो प्राप्ते "अजायमानो बहुधा विजायते" इति वत् विकार एव तार-परत्वेन सम्प्रसूतेर् निर्वोढव्यत्वात्।

न च "ब्रह्म-विष्णुरुद्रेन्द्राः" इत्यत्र कार्य-रुद्रस्यैव सम्प्रसूतिर् उच्यते न कारण-रुद्रस्येति वाच्यम्। कारण-रुद्रः कश्चन कार्य-रुद्रापेक्षयातिरिक्तो नास्तीति तुरीय-शिव-खण्डनावसरे निराकरिष्यमाणत्वात्, महोपनिषदि - "एको ह वै नारायण आसीत् न ब्रह्मा नेशानः" इति, पैङ्गल-रहस्ये - "एको ह वै नारायण आसीत् न ब्रह्मा न च शङ्करः" इति, रुद्रस्य कारण-कोटेर् बहिष्कृतत्वाच् च। अनेन रुद्रस्य सम्प्रसूति-मत्त्व-श्रवणेन कारणत्व-निषेधाच् च शिवे ऽसङ्कुचितैश्वर्य-योगाद् उपन्यस्त-बल-पक्ष-चतुष्टये आद्यं पक्ष-द्वयं निरस्तम्। अथर्वशिखायां मुमुक्षोर् अनपेक्षितं कर्मादिभिस् सह देवताध्यानादिकं सर्वं परित्यज्य ध्येय-देवता-विशेष-मात्राभिधानाद् उपनिषद्-अन्तरापेक्षया प्राबल्यम् इति यत् अन्त्यं पक्ष-द्वयम् उपन्यस्तं तत्राप्युच्यते - किं विरोधे सति उपनिषद्-अन्तराप्रामाण्यवहं बलम् अस्याः, उत तान् प्रतीयमानार्थ-बाध-पूर्वकं स्वानुगुण्यापादकत्वम् इति। नाद्यः - श्रुतिषु क्वचिद् अपि तथात्वस्य कस्याप्य् असम्मतत्वात्। न द्वितीयः - अस्यां शिखायाम् उपनिषद्-अन्तर-प्रतीयमानार्थ-विरोधास्य क्वाप्य् अदर्शनात्। ननु अत्र "सर्वेश्वरः सर्वैश्वर्यसम्पन्नः शिव एको ध्येयः" इति शिवस्य ध्येयत्वाभिधानात् नारायण-ध्येयत्व-प्रतिपादकोपनिषद्-अन्तरेण सह विरोधः स्फुट इति चेत्, न - शिवादि-पदानां रुद्रे ऽसाधारणत्वाभावात् "शिवान् एध-सन्तु पन्थानः - शिवं भद्रम्" इति नानार्थकत्वेन तेषां साधारणत्वात्। न हि साधारणम् अविरोधि। [[P34]] किञ्च "अग्निर् अवमः, विष्णुः परमः", "रुद्राय भूताधिपतये, विष्णवे सर्वाधिपतये" "एको ह वै नारायण आसीत् न ब्रह्मा नोशानः", इत्यादि विशेषण-श्रुतिवत् "ब्रह्म-विष्णुरुद्रेन्द्रास् सम्प्रसूयन्ते, न कारणम्" इत्यादि सामान्य-वचनं कथं शिवे विशिष्य बलं भवेत्?

अपि च अथर्वशिखायाम् अपि "सर्ववर्णा पुरुष-दैवत्या" इति नारायण-साधारण-पुरुष-दैवत्य-सर्व-वर्णत्व-लिङ्गाभ्याम् उपक्रमाद् उपसंहार-गताः शम्भु-शिवेशानादि-शब्दाः योगेन नारायण-पराः। "पुरुषो ह वै नारायणोऽकामयत" "नाना-वर्ण-कृतीनि च" इति स्मृति-प्रसिद्ध्या पुरुष-दैवत्य, सर्व-वर्णत्व-श्रुति-लिङ्गयोः नारायण-साधारण्याम् अवसीयते।

यद् उक्तम् -- उपक्रम-गत-पुरुष-दैवत्य-श्रुत्य्-अपेक्षया औपसंहारिकाणां शम्भु-शिवेशानादि-श्रुतीनाम् अनेकत्वात् उक्तं नोपक्रम-प्राबल्यम् इति।

तन् न साधीयः। उपक्रमस्य एकत्वेऽपि लब्धात्मकेन तेनालब्धात्मकम् उपसंहार-स्थं श्रुति-सहस्रम् अपि बाध्यते। यथा प्रत्यक्ष-प्रमाणेण वहेर् उष्णत्वे ज्ञाते प्रक्रमात् प्रत्यक्ष-प्रमाणेण तेन लब्धात्मकेन वह्नौ शैत्यानुमानानि परिभूयन्ते एवं प्रकृते "कश्च ध्येयः" इति प्रश्नोत्तर-रूपे "कारणं तु ध्येयः" इति विधि-वाक्यैर् घटकीभूतस्य "सर्ववर्णा पुरुष-दैवत्या" इति उपक्रम-गत-श्रुत्या नारायण-रूपत्व-सिद्धेः, उपक्रम-गत-मानेनासंजात-विरोधित्वेन शान्ताकाङ्क्षतया तेन लब्धात्मकेनौपसंहारिकं श्रुति-सहस्रम् अपि बाध्यते। अतः औपसंहारिकाः शम्भु-शिवेशानादि-श्रुतयः योगेन नारायणे प्रवर्तन्ते।

अथ नारायणस्य पुरुष-शब्द-वाच्यत्वे -

१) बहिर्-आज्याधिकरण-भङ्गः।  
२) सामान्य-शक्त्यैव विशेषणे पर्यवसान-सम्भवात् नारायणे विशेष-शक्ति-कल्पनम् अनावश्यकम्।  
३) श्रुति-निर्वचनस्यापि शक्ति-कल्पनत्वानङ्गीकारे पौराणिक-निर्वचनस्य शक्ति-कल्पकत्वासम्भवः।  
४) पुरुष-शब्दस्य नारायण-साधारणत्वे "य एषोऽन्तरादित्ये" इत्याद्य् उत्तर-मीमांसाधिकरण-विरोधः।

अनुपपत्ति-चतुष्टयं उपोद्घाते दीक्षित-ग्रन्थानुवाद (पूर्वपक्ष)-प्रकरणे विस्तरेण विलिखितम्। अतो ग्रन्थ-विस्तर-भिया चात्र न पुनरनुदितम्। [[P35]] इत्यादयो ये आदोषाः प्रदर्शिताः तेषां क्रमेणोत्तरम् अभिधीयते।

पूर्वमीमांसायां बहिर्-आज्याधिकरणे - ऋतु-निष्ठानां संस्कृत एव प्रयोगात् तत्रैव बहिर्-आज्य-पदयोः शक्तिर् इत्याशङ्क्य तद्-अन्यत्र गवादिषु संस्कारेण विनापि जातमात्रे लौकिकैः प्रयोगाद् ऋतु-निष्ठानाम् अपि सर्वत्र जातिम् अनपहाय प्रयोगात् लाघवाच् च जातौ शक्तिर् इति निर्णीतम्। इत्थं च तत्र लौकिक-वैदिकयोर् उभयोर् अपि गोत्व-जाति-बोधस्य सामान्यतया जातौ शक्तिर् अभ्युपगता, प्रकृते तु पुरुष-पदेन नारायणत्व-रूप-विशेष-बोधात्मक-फल-भेद-दर्शनात् नारायणे पुरुष-पदस्य विशेष-शक्तिः कल्प्यत इति वैषम्यम्। अयम् अर्थो ग्रन्थ-कृता सूचितः --

> "भूरि-प्रयोगात् स्वान्येषां विशेषत्वेन कीर्तनात्।  
> विशेष-देवता-बोध-फल-भेदस्य दर्शनात्।  
> बहिर्-आज्य-नयायोगात् पुरुषोक्तिर् हरौ स्थिरा इति।"

यद् उक्तं "एका देया द्वादश देया चतुर्विंशतिर् देया सहस्रं देयम् अपरिमितं देयम्" इत्यत्र एकत्वादि-सङ्ख्या-विशेष-प्राय-पाठे सत्यपि "अपरिमितम्" इत्यस्य सहस्राधिक-बहुत्व-सङ्ख्या-सामान्य-परत्वेन उपपत्त्या गौरवात् सङ्ख्या-विशेष-शक्त्यभाववत् "पुरुषावात्ममानवौ" इति सामान्य-शक्त्यैव पुरुष-शब्दस्य विशेष-शक्त्य्-अकल्पनेऽपि प्रकरणादिना उत्कृष्ट-देवता-विशेषे परमात्मनि पर्यवसानं सम्भवति इति। अत्रोच्यते -- "एका देया ---" इत्यत्र अपरिमित-शब्दस्य परिमितेतर-वाचितया एकत्व-द्वादशत्व-चतुर्विंशतित्वादि-विशेष-सङ्ख्यायाः विवक्षितत्वे तासां परिमितत्वेन अपरिमित-शब्देन सह विरोधः स्यात्। अतः तत्र विरोधापत्ति-भिया सङ्ख्या-विशेष-प्राय-पाठ-स्वारस्य-त्यागः। प्रकृते तत्तन्-मात्राणां ब्रह्मादि-विशेष-शब्दैः देवता-समर्पण-प्राय-पाठ-स्वारस्यानुरोधेनार्ध-मात्रा-देवता-समर्पक-पुरुष-शब्दस्य प्रयोग-बलात् नारायण-रूप-देवता-विशेषे शक्तिर् उचिता। उत्कृष्टस्य सामान्य-शब्देन व्यवहारस्य अपचारत्वेन शिष्टाचार-दर्शनाच् च पुरुष-पदस्य सामान्य-परत्वम् अप्य् अनुचितम्।

अथ "आपो वा ऋत्वियम् आचक्षते" इत्यादि श्रौत-निर्वचने सत्यपि पृष्ठ-शब्दस्य रथन्तरादिषु गौरवाद् मीमांसकैः शक्ति-कल्पकत्वम् अनङ्गीकृत्य लाक्षणिकत्व-प्रतिपादने "पुरुषं सञ्ज्ञ... शयनात् पुरुषो हरिः" इति पौराणिक-निर्वचनस्य शक्ति-कल्पकत्व-शङ्कानवकाश इति यद् अभिहितं तत्राभिधीयते -- [[P36]] प्रायेण निर्वचनस्य शक्ति-कल्पकत्वात् बाधकेन क्वचिद् एव तदपवादात्। "आपो वा ऋत्वियम् आचक्षते तासां वायुः पृष्ठे व्यानर्तत" इत्यत्र यश् शब्दो यस्य प्रसिद्धार्थे प्रयुक्तस् सन् तत्-सम्बन्धार्थान्तरे निरुच्यते तत्र तस्य लाक्षणिकत्वम् इति निगम-रूप-तात्पर्य-निर्णये सत्य् अपि न तत्र शक्ति-कल्पनम्। किन्तु लोक-वेदयोः पश्चाद्-भागे प्रसिद्धेन पृष्ठ-शब्देन अपां पश्चाद्-भागम् उक्त्वा तत्-सम्बन्धेन स्तोत्राणां लक्षणया पृष्ठ-शब्द-वाच्यत्वम्। एवं च तत्राप्रवृत्ति-निमित्त-धर्मे पृष्ठत्व-व्यवहारो गौणः। प्रकृते "पुरुषत्वम्" इति भाव-प्रत्ययेन बाधकाभावात् शक्यतावच्छेदकम् एवोच्यते। "शब्द-प्रवृत्ति-निमित्तं भाव-शब्देनोच्यते" इति वृतौ। "यस्य गुणस्य हि भावात् द्रव्ये शब्द-निवेशस् तदभिधाने त्वतलौ। यस्माद् गौर् इत्य् एवम् अभिधानं प्रवर्तते सोऽपि गवादेः प्रवृत्ति-निमित्तम्" इति भाष्यादौ च तथात्वं व्यक्तम्। एवं च जगत्-कारणत्वे सत्य् अपहत-पाप्मत्वं पुरुषत्वम्। तच् च नारायण एव। तस्मात् स एव पुरुष-पद-वाच्यः।

> "यथा पुरुष-शब्दोऽयं वासुदेवेऽवतिष्ठते" इति स्कान्दे।
> "भवान् इति शब्दोऽयं तथा पुरुष इत्य् अपि।  
> निरुपाधौ च वर्तते वासुदेवे सनातने॥" इति विष्णुपुराणे।
> "प्रकृतिस्थैश् च रहितत्वात् स्वातन्त्र्याद् वैभवाद् अपि।  
> स एव वासुदेवोऽयं साक्षात् पुरुष उच्यते॥" इति नारसिंहे।
> "तस्यैकस्य महत्त्वं हि स चैकः पुरुषः स्मृतः।  
> स तु नारायणः प्रोक्तः सर्वात्मा पुरुषो हि सः॥" इति शान्तिपर्वणि च।

प्रवृत्ति-निमित्त-गुण-पौष्कलयात् सादृश्याद्य्-उपाध्य्-अनपेक्षयाच् च केवल्येन पुरुष-शब्दः सकल-शास्त्रेषु वेदे च भगवन्-मन्त्र-साक्षात् व्यवस्थितः। अतः पुरुष-शब्दस्य लोके वेदे च केवल्येन भूरि-प्रयोग-दर्शनात् प्रसिद्धि-द्वयानुगुण्येन बाधकाभावाद् उत्सर्गतो निर्वचनानि शक्ति-ग्राहकान्य् एव।

यत् तु "तं विना पुण्डरीकाक्षं कोऽन्यः पुरुष-शब्द-भाक्" इति परत्र निषेध-पूर्वकं नारायणस्यासाधारण-स्मरणम् "अपशवो वा अन्ये गो-अश्वेभ्यः" इति वद् विष्णोः प्रशंसा-परम् एवेति।

तन् न चारु। गवादिषु चतुष्पात्त्वादि-पशुत्व-संस्थानस्य प्रत्यक्षादि-प्रमाण-सिद्धतया निषेधायोगात् तत्र "वाश्व-व्यतिरिक्तेषु पशुत्व-निषेधो गवाश्व-स्तुत्य्-अर्थ" इति [[P37]] युक्तम्। मानान्तर-विरोधाद् एव तत्र स्तुत्यर्थत्वम् "यदि विधयः" इत्यादिना शाबरभाष्ये दर्शितम्। इह तु भगवति नारायणे पुरुष-शब्दस्य मुख्यत्वम् इतरत्र गौणत्वम् इत्य् एतावद् एव विधीयते। तयोश् च विधीयमानयोः प्रत्यक्षागोचरतया केनापि बाधाभावात् कुतः प्रशंसात्वम्।

यद् अपि - यदि पुरुष-शब्दो नारायण एवासाधारणः तदा "य एषोऽन्तरादित्ये हिरण्मयः पुरुषः" इत्यादिषु विषय-वाक्येषु पुरुष-श्रुत्यैव परमात्मत्व-निर्णयात् पूर्व-पक्षस्य च, लिङ्गात् सिद्धान्तस्य चोत्थित्य्-असम्भवात् "अन्तस्-तद्-धर्मोपदेशात्" (ब्र.सू.१.१.२१), "अन्तर उपपत्तेः" (ब्र.सू.१.२.१३), "अदृश्यत्वादि-गुणको धर्मोक्तेः" (ब्र.सू.१.२.२२) इत्य् अधिकरणानि असङ्गतानि स्युर् इति।

अत्र प्रतिविधीयते -- "एतद् अमृतम् एतद् ब्रह्म, एष सर्वस्य जगतः," इति विषय-वाक्ययोः शिवासाधारणत्वेनाभिमतायाम् अमृतो ईश-श्रुतौ च विद्यमानायाम् "अन्तर उपपत्तेः" (ब्र.सू.१.२.१८) इत्य् अधिकरणयोः कथं पूर्व-पक्षः? कथं वा लिङ्गात् सिद्धान्त इत्य् अनुयोग-साम्यात्। यदि तत्तत्-पदानां देवता-विशेष-साधारण्यानिश्चयाद् वा, निश्चयेऽपि लोक-वेदयोर् गौण्या शक्त्या वान्यत्रापि प्रयोग-दर्शनात् सन्देहाद् वा, मुख्यार्थ-भूत-देवता-विशेष-निश्चयेऽपि तस्यैव जीवत्वेन शङ्का-सम्भवाद् वा, परमात्मत्वेन निर्णयेऽपि उत्कट-जीव-लिङ्गैश् च भङ्गात् तद्-अधिकरणनाम् उपपादनं, तव पुरुष-शब्दस्य नारायणासाधारण्येऽपि तुल्यम्। उक्ताधिकरणेषु पूर्व-पक्षिणः साङ्ख्यस्य अपहत-पाप्मत्व, जगत्-कारणत्व, मुख्य-पुरुष-शब्दो नारायण-वाचक इत्य् अभ्युपगमो नास्ति। येन पूर्व-पक्षानुत्थितिः स्यात्। तर्हि सिद्धान्तो पुरुष-शब्दार्थ-निर्वचन-पूर्वकम् एव तन्-निराकरणं स्याद् इति चेत् - न। पुरुष-शब्द-मुखेन निर्णयस्य सर्व-देवता-तात्पर्य-सार-निष्कर्ष-रूपतया परम-रहस्योपदेशात्मकत्वात्, विमति-निरसन-मात्र-परे न्याय-निबन्धा-रूपैः सूत्रैस् तदपकरणस्यादोषत्वात्। अत एवोपदेश-रूपे महाभारते मोक्ष-धर्मे --

> "इदं पुरुष-सूक्तं हि सर्व-वेदेषु पठ्यते।  
> ऋतं सत्यं च विख्यातं ऋषि-सिद्धेन चिन्तितम्॥"

इति स्व-महिम-ख्यापन-पूर्वकं "स तु नारायणः प्रोक्तः सर्वात्मा पुरुषो हि सः" इत्यादिना पुरुष-शब्द-मुखेन सर्व-वेदार्थ-तत्त्व-निश्चय-प्रकारं दर्शयित्वा -

> "यथागमं यथा न्याय निष्ठा नारायणः परः"

इति सूत्र-कृतैव दर्शितम्। [[P38]] न्यायात्मके सूत्रेऽपि प्रधान-शक्तिः क्वचित् सूचनीयेत्य् अभिप्रेत्य वैश्वानराधिकरणे "पुरुषम् इति चैनम् अधीयते" (ब्र.सू.१.२.२७) इति पुरुष-श्रुति-मुखेनापि तत्त्व-निर्णयः कृतः।

"यत् तु 'शब्दाद् एव प्रमितः' (ब्र.सू.१.३.२३) इत्यत्र 'अङ्गुष्ठमात्रः पुरुषः' इति पुरुष-श्रुतौ सत्याम् अपि 'ईशानो भूत-भव्यस्य' ईशान-श्रुतेरेव सौत्र-शब्द-शब्देन विवक्षितत्वस्य परास्मद्-भाष्ययोः प्रतिपादनात् पुरुष-शब्दो न नारायणासाधारण इति।"

तत्रोच्यते - "शब्दाद् एव प्रमितः" (ब्र.सू.१.३.२३) इत्यत्र जीवेश-सन्देहे ईशान-श्रुतेरेव सिद्धान्तोपयोगित्वात् पुरुष-श्रुतेर् अकिञ्चित्-करत्वात् सौत्र-शब्द-पदस्य ईशान-श्रुति-परत्वेन सर्व-भाष्येषु प्रतिपादनं युक्तम् एवेति। इत्थं पुरुष-शब्दस्य नारायण-वाच्यत्वे परैर् उद्भाविता आदोषाः क्रमेण समाहिताः, नारायण-वाच्यत्वे उपपत्त्यश् च स्व-मत-रीत्या प्रदर्शिताः।

शम्भु-शिवेशानादि-शब्दानां शिव एव रूढत्वात् शिवाद् अन्यत्र नारायणादिषु प्रयोग-मात्रेण शक्ति-कल्पने वृत्त्यन्तरोच्छेद-प्रसङ्गात्, मुख्यार्थ-त्यागे मानाभावात्, विष्णु-सहस्र-नामोपक्रमे "यानि नामानि गौणानि" इति वक्ष्यमाण-नाम्नां नारायणे गौणत्वोक्तेश् च, शिवादि-शब्दा न नारायण-परा इति यद् अभिहितं - तत्र समाधीयते। "यानि नामानि गौणानि" इति वाक्यस्य भगवत्य् असाधारण-तद्-गुण-योगेन प्रवृत्तैः नामभिस् सकल-कल्याण-गुणास्पदत्वं नाम-सहस्र-निरूपणे प्रतिपादयितुम् इति तात्पर्यं, न तु शिवादि-नाम्नां गौणत्वम् इति। अन्यथा "किम् एकं दैवतं लोके किं वाप्य् एकं परायणम्" इति प्रक्रम-गत-प्रश्न-प्रतिवचनाभ्यां निश्चित-पर-भावस्य भगवतो गौण्या पर-नाम-भाक्त्व-लक्षण-निष्कर्ष-प्रसङ्गात्। "विख्यातानि महात्मनः" इति प्रसिद्धि-प्राचुर्यानुपपत्तेश् च।

> "सर्व-शब्दाभिधेयत्वं सर्व-नियामकत्वतः।" इति मात्स्ये।
> "सर्व-शब्दामिधोऽयं हि सर्व-वेदाभिधोऽसौ" इति वामने।
> "सर्व-नाम्नाभिधेयश् च सर्व-वेदे स्थितश् च सः" इति स्कान्दे च श्रवणतः सर्व-शब्द-वाच्यत्वस्य कण्ठतोऽभिधानात् प्रयोग-मात्रेण शक्ति-कल्पने वृत्त्यन्तरोच्छेद-प्रसङ्ग इति यद् दूषणम् उक्तं तद् अप्य् अपास्तम्। इत्थं च अथर्वशिखायां "कश्च ध्येयः" इति प्रश्नस्य "सा सर्ववर्णा पुरुष-देवत्या" इत्यौपक्रमिक-श्रुत्यासंजात-विरोधित्वेन नारायण-रूप-देवता-विशेष-समर्पणेन शान्ताकाङ्क्षतया तदविरोधेनौपसंहारिकाः शम्भु-शिवेशान-शङ्करादि-शब्दा योगेन नारायण-पराः। [[P39]] पुरुष-शब्दस्य "पूर्वम् एवाहम् इहासम्" इति। "तत् पुरुषस्य पुरुषत्वम्" (तै.आ.) इति वैदिक-निर्वचनेन जगत्-कारणत्वे सत्य् अपहत-पाप्मत्वं पुरुषत्वम् इत्य् अर्थो लभ्यते। तच् च रुद्रादीनां कर्म-वश्यतया अनपहत-पाप्मत्वात् तत्र न सम्भवति, किन्तु नारायण एव। तस्मात् स एव पुरुष-पद-वाच्यः। तेन "सर्ववर्णी पुरुष-दैवत्येति" कारण-वाचक-पुरुष-शब्दोपक्रमं प्रति "कारणं तु ध्येय" इत्य् उपसंहारस्याऽनुरूप्यम्। सर्व-कारण-वाक्यानां भगवत्-परत्वं तस्यैव मुमुक्षु-ध्येयत्वं च सिद्धम्।

अपि च तस्याश् शिखाया अथर्वैवोपदेष्टा। "स एषोऽथर्वा प्रत्युवाच" इत्य् उपक्रमात्। "स ब्रह्म-विद्याम् अथर्वणे ज्येष्ठ-पुत्राय प्राह अथर्वणे यां प्रवदेत ब्रह्मा" इति तत्रोपक्रमात्। मुण्डके च "सूर्य-द्वारेण विरजाः प्रयान्ति यत्रामृतः पुरुषो ह्य् अव्ययात्मा। येनाक्षरं पुरुषं वेद सत्यम्। दिव्यो ह्य् अमूर्तः पुरुषः, पुरुष एवेदं विश्वम् उपासते, पुरुषं येऽत्यकामाः, परात् परं पुरुषम् उपैति विद्वान्। कस्मिन्न् ईशं पुरुषम्" इति आद्यन्तं पुरुष-शब्द-वाच्यो नारायण एव मुमुक्षु-ध्येयतयोपदिश्यते। अथर्व-मुनेस् सकाशात् लब्धोपदेशश् च पिप्पलादः प्रश्नोपनिषदि परद्वाजादीनां परम-पुरुषम् अभिध्यायति स एतस्माज् जीव-घनात् परात् परं पुरिशयं पुरुषम् ईक्षते। पुरुषं प्राप्यास्तं गच्छन्ति तं वयं पुरुषं वेद" इत्यादिना पुरुषं नारायणम् एव तथोपदिष्टवान्। एवं पूर्वापर-पर्यालोचनया परम-पुरुष-नारायण-निष्ठत्वेन निश्चितार्थाथर्व-मुनिना कृतोपदेश-रूपेयम् अथर्वशिखा न परम-पुरुष-मन्यं प्रष्टुम् अर्हति। अत एवात्रापि "सर्ववर्णा पुरुष-दैवत्येति" भगवद्-असाधारण-सर्व-वर्णत्व-लिङ्ग-पुरुष-श्रुतिभ्याम् उपक्रमो दृश्यते। तेन पुरुषो नारायण एव सर्वैर् मुमुक्षुभिर् ध्येय इति सिद्धम्। उपरि च "कारणं तु ध्येयः" इति कण्ठतोऽप्य् उच्यते।

#### तुरीय-देवता-निरासः

अथ रुद्रो द्विविधः - कारण-रुद्रः कार्य-रुद्रश् चेति। तत्र "न ब्रह्मा न च शङ्करः" "न ब्रह्मा नोशानः" इत्यादिकारणत्व-निषेधानां, तथा "रुद्रेन्द्रास् सम्प्रसूयन्ते" इत्यादि-कर्म-वश्यत्वादीनां च जीव-लिङ्गानां कार्य-रुद्र-विषयत्वम् एव। कारण-रुद्रस्य प्रणवं चतुर्-ध-मात्रा-देवतात्वेन "तुरीय-परमात्मादित्य-विष्णुश्वेश्वरश् च" "त्रयाणां कारणं ब्रह्म भा-रूपं सर्व-कारणम्" इति ब्रह्मोपनिषदादिषु बह्वीषु श्रुतिषु तुरीय-शिवस्य प्रतिपादनात् स[^1_40_1]

[^1_40_1]: तुरीय-शिव-सद्भावे प्रमाणत्वेन उपन्यस्तानि ब्रह्मोपनिषद्-वाक्यानि दीक्षित-पक्षोपन्यास-प्रकरणे विस्तरेण विलिखितानि। अतो नात्र ग्रन्थ-विस्तर-भयात् लिखितानि। [[P40]] एव मुमुक्षु-ध्येयतया "ध्यायीतेशानं प्रध्यायितव्यम्" इत्य् अथर्वशिखायां प्रतिपाद्यते। "कारणं तु ध्येयः" "शिव एको ध्येयः" इति कण्ठतोऽप्याह। अतः मूर्ति-त्रयाद् उत्तीर्णः तेषां कारण-भूतः तुरीय-शिव एव सर्वैर् मुमुक्षुभिर् ध्येय इति वेद - तत्रोच्यते। तुरीय-शिव-सद्भावे त्वद्-उदाहृत-प्रमाणेषु ब्रह्मोपनिषदिषु जगत्-कारणस्य मूर्ति-त्रयापेक्षया न हि वाचक-पदो दृश्यते। अपि तु स्थान-शब्दादि-भेद-मात्रम्। न च तद् मूर्ति-त्रयात् परमात्मानं भेदयितुम् ईष्टे। एकस्यैवात्मनो नानाकार-परिग्रह-मुखेन स्थान-भेद-शब्द-भेद-सम्भवात्। यथा शिवस्यैकात्मनोऽपि मूर्त्यष्टक-परिग्रहः, यथा वा भगवतो नानावतार-भूमिका-स्वीकारः। तस्माद् अन्यथा-सिद्धानां शब्दान्तरादीनां न भेदकत्वं गौरवात्। किञ्च येन शब्देन प्रकृताद् अर्थाद् अर्थान्तर-बुद्धिर् जायते तद् एव शब्दान्तरं भेदकं भवति। प्रकृताद् अपि सम्भवद्-वृत्तिकं न भेदकम्। तस्माद् "आदित्यो विष्णुश्चेश्वरश्च" इति ईश्वर-शब्दः "ईश्वरोऽधिपती हरेः" इत्य् अभिधानेन नानार्थकत्वाद् अधिपतित्व-मूलेन प्रकृते विष्णाव् अपि सम्भवद्-वृत्तिर् नार्थान्तरं गमयति। आदित्यादि-शब्दस् तु अन्तर्यामि-परतया नेय इति तुरीय-देवता-वादि-मतेऽपि तुल्यम्। एवं लोकेऽपि कर-हस्तादि-शब्द-भेदेऽपि नार्थान्तरत्वम्। अतो गौरवान् न तुरीय-देवता-सिद्धिः।

किञ्च "तस्यास्य पुरुषस्य चत्वारि स्थानानि" इत्यादिना स्थान-त्रयस्य ब्रह्म-विष्णु-रुद्र-देवताकत्वम् उक्त्वा "तुरीयम् आदित्यो विष्णुश्चेश्वरश्च" इत्यनेन तुरीय-स्थानस्यापि "स्वप्ने विष्णुर्" इति प्रकृतो विष्णुर् एव देवतात्वेन विधीयते। अत्र हि "आदित्यो विष्णुश्चेश्वरश्च" इति चकार-द्वय-स्वारस्यात् समुच्चित-विशेषण-विशिष्टम् एकं विशेष्यं तुरीय-स्थान-देवतात्वेन विधित्सितम् इति वक्तव्यम्। तत्र आदित्येश्वर-शब्दयोः विशेषण-वाचकत्वम् एव। "आदित्या ऋभवः" "आदित्या विश्वे वसवः" "अयम् आदित्यः" "ईश्वरोऽधिपती हरेः" इति तयोर् नानार्थकत्वेन विशेषण-योग्यत्वात्। "निर्ऋतेर् इति सूर्यः" "अनपहत-पाप्मा वा अहं नाम स एहि" इति रुद्रादित्ययोः कर्म-वश्यत्वेन तुरीय-देवता-रूप-विशेष्यायोग्यत्वाच् च। विष्णु-शब्दस् तु विशेष्य-समर्पकः। नानार्थकत्वाभावात् "सर्व-भूतान्तरात्मापहत-पाप्मा दिव्यो देव एको नारायण" इति विष्णोर् अकर्म-वश्यतया विशेष्यत्व-योग्यत्वाच् च। ईश्वरस्य विशेष्यत्वे तत्र चकारस्यानपेक्षणाद् आदित्य इत्यत्र तस्यापकर्षो बहु-विप्रकर्षः स्यात्। विष्णोः विशेष्यत्वे तत्रत्य-चकारापकर्षस् तु नैवम् (एक-पद-मात्र-विप्रकर्ष) इति लाघवम्। तत एव पूर्वापर-विशेषण-प्रसक्ति-लोभात् विष्णु-पदस्य मध्ये निवेशः। ईश्वर- [[P41]] पदस्य तु तथा नास्ति। एवं च आदित्यश् च सौलभ्याद् आदित्यादि-मय-कारणत्वेन सर्वेश्वरतया विष्णुर् एव। तुरीयम् आदित्यादिम् इत्यस्य तुरीय-स्थान-देवतेत्य् अर्थः। स्थान-स्थानिनोर् अभेदोपचारः।

यद् उक्तम् -- मैत्रेयोपनिषदि योग-याज्ञवल्क्योपनिषदि च शरीर-शरीरित्व, अंशांशित्व, कार्य-कारण-भावानां त्रिमूर्तीनां जगत्-कारणस्य च प्रतिपादनात् मूर्ति-त्रयापेक्षया भेद-सिद्धिर् इति। तद् अपि न साधीयः। यत्र नाना-विशेषण-विशिष्टैक-पद-धर्म-वाचकयोः पदयोः सह-प्रयोगः तत्र तयोः समान-विभक्तिकत्वे द्वयोर् अपि विशिष्ट-धर्म-पर्यन्त-वाचकत्वं, विषम-विभक्तिकत्वे त्व् अन्यतरस्य विशेषण-मात्र-परत्वम्। यथा "नीलो घट" इति समान-विभक्तिक-स्थले द्वयोर् अपि विशिष्ट-परत्वं, "घटस्य नीलः" इति विषम-विभक्तिक-प्रयोगे तु नील-पदस्य विशेषण-मात्र-परत्वम्। उक्त-न्यायेन मूर्ति-त्रय-वाचक-पद-मध्य-गत-विष्णु-वाचक-पदस्य विशिष्ट-वाचिनोऽपि अवतारात्मक-दिव्य-मङ्गल-विग्रह-रूप-विशेषण-मात्र-परत्वेन तनुत्वांशत्व-कार्यत्वादिनां विशेष्याभेदेऽप्य् उपपत्तेः न मूर्ति-त्रयोत्तीर्णत्व-सिद्धिः। वैष्णव-पुराणेषु नारायणस्य त्रिमूर्त्य्-उत्तीर्ण-देवतात्व-कथनं ब्रह्म-विष्णुरुद्र-सञ्ज्ञक-सङ्कर्षणानिरुद्ध-प्रद्युम्न-रूप-स्व-व्यूहापेक्षया उत्तीर्णत्व-परम्, न तु मूर्ति-त्रयाद् उत्तीर्णत्व-परम्। इत्थं च ब्रह्म-रुद्रादीनां सर्वेषां भगवद्-विभूतित्वम्। तस्माद् उत्तीर्ण-देवता-पराणां सर्वेषां प्रमाणानाम् अवतार-भेदेन अन्यथा-सिद्धित्वाद् लाघवानुगृहीतैः अभेद-ग्राहिभिः श्रुतीतिहास-पुराणैः मूर्ति-त्रयान्तर्गत-विष्णोः उत्तीर्ण-देवतायाश् चाभेदः। अतः मूर्ति-त्रयाद् उत्तीर्णः तुरीय-शिवः कश्चन नास्तीति सिद्धम्।

अथ त्रिमूर्त्य्-उत्तीर्ण-देवतायाः विष्णोश् च भेदे या या युक्तयः प्रोक्ताः ताभिर् युक्तिभिः शिवांशेऽप्य् ऐक्यम् अस्तु, अथवा चतुर्मुखांशेऽपि। अपि वा सर्व-दैवतैक्यं वा परिगृह्यताम्। बहुना किं सर्वेषाम् अपि आत्मनाम् अनेन प्रकारेणैक्यम् अङ्गीक्रियताम् इति चेद् अत्रोच्यते--

#### आत्मैक्य-निरासः

प्रत्यक्षेण हि जीव-पर-भेदः प्रपञ्च-सत्यत्वं च सर्वानुभव-साधकम् एवानुभूयते। अनुभवे सिद्धे तद्-विषयस्य भेदस्य शुक्ति-रुप्यादेर् उत्पत्तिः न केनचिद् वक्तव्या। अन्यथा सर्वत्रापि यत्किञ्चिद् आदौ भास-सम्भवाद् कस्यापि किञ्चिद् अपि प्रमेयं न सिद्ध्येत्। नहि प्रमाण-सिद्धे किञ्चिद् अनुपपन्नं नाम। प्रत्यक्षस्य च बाधितत्वाप्रामाण्यादि-कल्पने तदधीन-सिद्धिकानां ज्ञात-कारणानां [[P42]] शब्दादि-प्रमाणान्तराणाम् अलव्धात्मकत्वेन तुच्छत्वात् परं ब्रह्मापि निष्प्रमाणकत्वेन न सिद्ध्येत्। यदि घटादयः अपारमार्थिका व्यावर्तमानत्वाद् इत्य् अनुमानादिना प्रपञ्च-सत्यत्व-निषेधात् प्रत्यक्षस्य तादृशापारमार्थ-विषयकत्वेन मेदावलम्बितया च बाधितत्वाप्रामाण्यादि-कल्पनेऽपि शास्त्रस्य भवताप्य् अभ्युपगमात् "अस्मान् मायी सृजते विश्वम् एतत् तस्मिन् चान्यो मायया सन्निरुद्धः" "तयोर् अन्यः पिप्पलं स्वाद्व् अत्ति अनश्नन् अन्यो अभिचाकशीति" "अजौ ह्य् एकौ जुषमाणोऽनुशेते जहात्य् एनां भुक्त-भोगाम् अजोऽन्यः" "तस्माद् वा एतस्माद् विज्ञानमयाद् अन्योऽन्तर आत्मानन्दमयः" "पृथग् आत्मानं प्रेरितारं च मत्वा जुष्टस् तेनाऽमृतत्वम् एति" "भोक्ता भोग्यं प्रेरितारं च मत्वा" इति च प्रकृति-पुरुष-परमात्मात्मनां त्रयाणाम् अपि परस्परं भेद-विधायिनीभिः श्रुतिभिर् एव सर्व-वस्तु-भेद-प्रतिपादनात् सर्वस्यैक्यं कुतः सिद्ध्येत्। यदि भेद-बोधक (विधायक)-श्रुतीनाम् अप्रामाण्यं तदा श्रुतित्वेनामेदावगाहि-श्रुतीनाम् अप्य् अप्रामाण्यम् अनिवार्यम्। परस्पर-भेद-बोधकत्वेन वाभेद-श्रुतेः उभयोर् अपि प्रामाण्ये निर्वोहे सम्भवति अन्यतर-श्रुतेर् अप्रामाण्य-कल्पनम् अयुक्तम्। कस्याश्चिद् अपि श्रुतेर् अप्रामाण्यस्य कस्याप्य् अननुमतत्वात्। अपि च शास्त्रं न प्रत्यक्ष-विरोधि। सर्वत्र प्रत्यक्षाविरुद्धम् एव स्व-वाक्यार्थं बोधयति। यत्र तु प्रत्यक्ष-विरोधः यथा "आदित्यो यूपः" इत्यादिषु तत्रागत्या गौणीः सङ्गीक्रियते। इत्थं च शास्त्रेऽपि जीवेश-प्रकृतीनां परस्पर-मेदस्य प्रतिपादितत्वात् प्रत्यक्षस्यापि शास्त्राविरुद्धतया तेनापि सर्व-वस्तूनां परस्पर-मेदस्य अनुभव-सिद्धतया च सर्वस्यैक्य-वादी निरस्तः।

#### सर्व-दैवतैक्य-निरासः

बृहदारण्यके "ब्रह्म वा इदम् एवम् एवाग्र आसीत्" "तत् श्रेयो रूपम् अत्यसृजत यानि पात्राणि इन्द्रो वरुणस् सोमो रुद्रः पर्जन्यो यमो मृत्युर् ईशानः" इति "प्रजापतिर् इन्द्रम् असृजत, प्रजापतिर् देवान् असृजत ते पाप्मना संविदिता जायन्त" (काठके ८) "तस्माद् इन्द्रो बिभेत् तं पूषान्व् अक्रोत्" (तै.सं.२.५.१) "अग्निं वै जातं पाप्मा जग्राह" (तै.ब्रा.२.१.५) इति च सृज्यत्वेन कर्म-वश्यत्वेन ज्ञातानाम् अन्या देवताः (तै.उ.५) इत्यादिना अत्यन्तावज्ञातानाम् "अग्निर् अवमः देवतानां विष्णुः परमः" (तै.सं.५.५.१) इति निकृष्टत्वेन निश्चितानां -

> रुद्रं समाश्रिता देवा रुद्रो ब्रह्माणम् आश्रितः। [[P43]]
> ब्रह्मा शिवस् तथैवाग्निर् चन्द्रमाश् च शतक्रतुः।  
> एवम् आद्यास् तथैवान्ये युक्ता वैष्णव-तेजसा॥  
> वितेजसस् तु ते सर्वे पञ्चत्वम् उपयान्ति च॥

इति भगवद्-अधीन-सत्ताकत्वेन भावितानां, "एष सर्व-भूतान्तरात्मापहत-पाप्मा दिव्यो देव एको नारायणः" "न मां कर्माणि लिम्पन्ति" "अजोऽपि सन्न् अव्ययात्मा" इत्यादिभिः पूर्वोक्त-सर्वाकार-विलक्षणत्वेन विज्ञातस्य भगवतः कथञ्चिद् अप्य् ऐक्यासम्भवात्। देवतासु अपि स्व-समूहे परस्परं निकृष्टोत्कृष्टत्वेन श्रुतानां (तदपेक्षयाप्य् ईश्वरत्वेन श्रूयमाणानां मनुष्याणाम् अपि) ऐक्यं न सम्भवति अतो न देवतैक्य-शङ्कावकाशः।

#### ब्रह्म-विष्णुरुद्राणां त्रयाणाम् ऐक्य-निरासः

नारायणानुवाके - "स ब्रह्मा स शिवः" इति सामानाधिकरण्यात् भगवता नारायणेन सहैयं अवगम्यते। एवं -

> चतुर्मुखस् तु भगवान् सृष्टि-कार्ये नियोजितः।  
> शङ्कराख्यो महा-रुद्रः संहारे विनियोजितः॥

ब्रह्म-शिवयोर् अत्र तत्र स्रष्टृत्वादि-कथनाच् चैक्यम् अवबुध्यते। अपि च -

> यो ब्रह्म-विष्णुरुद्राणां भेदम् उत्तम-भावतः।  
> साधयेद् उदर-व्याधि-युक्तो भवति मानवः॥

इति त्रयाणाम् उत्तम-भावेन साध्यस्य उदर-व्याधि-जनकत्व-कथनेनैक्यम् एवावगम्यते।

किञ्च अत्रि-महर्षि-तपस्-चर्या-प्रकरणाद् अपि त्रयाणाम् ऐक्यं सिद्ध्यति। तथा हि अत्रिर् हि ब्रह्मणा प्रजा-सृष्टि-करणे चोदितस् सन्न् ईश्वरस्य सृष्टि-स्थिति-संहार-रूपां हैशान-शक्तिं ब्रह्म-विष्णुरुद्रात्मक-मूर्ति-त्रय-मुखेन विभावितां दृष्ट्वा सा शक्तिर् एकस्मिन्न् एव पुरुषे लब्धा चेत् अतिशय इति ताम् एकस्याम् एव निज-प्रजायाम् आकाङ्क्षन् तपश् चचार।

> "शरणं तं प्रपद्येऽहं य एव जगदीश्वरः।  
> प्रजामात्म-समां मह्यं प्रयच्छत्व् इति चिन्तयन्॥" (भाग.४.१.२०)
>
> "एको मयेह भगवान् विबुध-प्रधानः चिन्तितः प्रजननाय कथं नु यूयम्।  
> अत्रागतास् तनु-भृतां मनसोऽपि दूरा धूत प्रसीदत महानिह विस्मयो मे॥" (भाग.४.१.२८) [[P44]]
इति। ते त्रयोऽपि ब्रह्म-विष्णुरुद्रा वर-दानाय समागताः अत्रि-सन्निधौ। तेनेदं लभ्यते। एकस्याम् एव निज-प्रजायां मूर्ति-त्रय-विभावितेशान-शक्तिम् उद्दिश्य जगदीश्वरम् एकं प्रति तपः कुर्वाणस्यात्रेः सन्निधौ वर-दानाय जगदीश्वरस्यैकस्यैवागमनावश्यकत्वे तत्रेमे त्रयोऽप्यागताश् चेत् तेषां त्रयाणाम् ऐक्यम् इति। (अत एव) तेषां त्रयाणाम् अभिन्नत्वाद् एव त्रयोऽपि वर-दानाय समागताः।

अत्रोच्यते -- यत् ब्रह्म-शिवयोः स्रष्टृत्वादि-कथनं, "स ब्रह्मा स शिवः" इति सामानाधिकरण्यं तद् उभयम् "एष सर्व-भूतान्तरात्मा ... नारायणः" इति अन्तर्यामितया निश्चित-नारायण-परत्वेन "शास्त्र-दृष्ट्या तूपदेशो वामदेववत्" इति न्यायेनोपपादनीयम्।

> यो ब्रह्म-विष्णुरुद्राणां भेदम् उत्तम-भावतः।  
> साधयेद् उदर-व्याधि-युक्तो भवति मानवः॥

इति वचनाद् ऐक्यम् अवगम्यत इति यद् उक्तं तद् अपि न। "नेह नानास्ति किञ्चन" "न तद् अस्ति विना यत् स्यान् मया भूतं चराचरम्" इति भगवद्-व्यतिरिक्त-स्वतन्त्र-वस्तु-निषेधात् ब्रह्म-विष्णुरुद्राणां त्रयाणाम् अपि उत्तम-भावतो भेदं - स्वातन्त्र्येण भेदं यः साधयेत् स उदर-व्याधि-युक्तो भवति। अतो विष्णुर् एक एव स्वतन्त्रः, इतरौ तच्-छक्तौ इति साधयेद् इति श्लोक-भावः। अतो ब्रह्म-शिवयोः भगवता साकम् ऐक्यं न घटते।

यद् अपि अत्रि-तपस्य-प्रकरणाद् ऐक्य-सिद्धिर् इति। तद् अपि न साधीयः। "शरणं तम्" इति प्रथम-श्लोके "य एव जगदीश्वरः" इत्य् एवकारेण मूर्ति-त्रय-व्यावृत्तिर् मुनेर् अभिप्रेता। अन्यथा प्रजात्रये तादृश-शक्ति-प्रसङ्गात् (प्रजाम् इत्य् एक-वचनेनैकस्यां प्रजायाम् आत्म-समां प्रयच्छतु इति ईश्वर-साम्यं प्रार्थ्यते)। तथा "एको मयेह" इति द्वितीय-श्लोकेऽपि एकस्याम् एव प्रजायां शक्ति-त्रय-सिद्धये विबुध-प्रधान एक एव खलु मया चित्ते कृतः। अत्रैतस्मिन् प्रयोजने तनु-भृतां मनसोऽपि दूराः यूयं त्रयः कथम् आगताः? इत्यादिनापि प्रसादयति प्रसीदतेति। मनसोऽपि दूराणाम् अनभिसन्धानेऽप्यागमनेन सञ्जातो विस्मयो मे "महानिह विस्मयो मे" इत्यनेनोच्यते। अत्र मुनि-प्रार्थना-वाक्ये "प्रजाम् आत्म-समाम्" इति एक-वचनेनैक-प्रजायाम् एव सकल-शक्ति-मत्त्व-प्राप्त्य्-अभिप्राये सत्यपि "य एव सन् यत्-प्रकार-विशिष्ट एव सन् जगदीश्वरः - जगद्-ईशान-कर्ता तं शरणं प्रपद्य आत्म-समां प्रजां यच्छतु" इति यच्-छब्द-दर्शित-प्रकार-विशेष-विशिष्टैश्वर्यस्य साम्य-शक्त्या प्रविष्टतया तत्र त्रयाणां प्रकारत्वात् तादृश-शक्तिर् अप्यत्र [[P45]] य एव तव भवतीति द्योतयितुं त्रयोऽप्य् वयम् आगताः। अवशात् तव वचनम् एवं परिणतं तद्-अनुसारिणश् च वयं तथैवागताः। प्रदृश्यते हि कुम्भ-कर्णादि-तपस्-चर्यादौ प्रार्थक-वर-चाटेन अन्यथा वर-प्रदानम्। कर्म-वश्यस्यैकस्यैव शक्ति-त्रय-प्रदाने जगद्-उपद्रव-प्रसङ्गाद् एवं देवानां प्रवृत्तिः। अत एव "प्रहस्य तम् ऊचुः" इति मुनेर् अवशाद् अभिमत-विपर्यास-दर्शन-कुतूहलेन तेषां हासोक्तिः। इत्थं च मूर्ति-त्रयाणाम् अभिन्नत्वाद् एक-प्रजायां मूर्ति-त्रय-विभावितेशान-शक्ति-प्रदानाय त्रयोऽप्यागता इति न। किन्तु एकस्याम् एव प्रजायां मूर्ति-त्रय-विभावितेशान-शक्ति-प्रदाने जगद्-उपद्रव-प्रसङ्गः। अतः तद्-अप्रतीक्षित-पत्रिकागमन-दर्शन-कुतूहलेन मोहः सम्भवेत्। तेन मोहेन स्वामीष्ट-वर-विषये पूर्वं यादृशी मतिर् आसीत् तस्या अप्य् अवशाद् विस्मृतिर् भवेत्। तदानीं प्रार्थित-वर-च्युतेन अन्यथा वर-प्रदानं सम्भवेद् इति कृत्वा ते त्रयः समागताः। अतो नात्रि-तपस्-चर्या-प्रकरणात् त्रयाणाम् ऐक्य-सिद्धिः।

#### ब्रह्म-विष्णुरुद्राणां त्रयाणां साम्य-निरासः

> "अथ तपसा तोषयित्वा तं पितरं परमेश्वरम्।  
> ब्रह्म-नारायणौ पूर्वं रुद्रः कल्पान्तरेऽसृजत्॥  
> कल्पान्तरे पुनः ब्रह्मा रुद्र-विष्णू जगन्मयः। विष्णुश् च भगवान् तद्वत् ब्रह्माण्डम् असृजत् पुनः।  
> नारायणं पुनर् ब्रह्मा ब्रह्माणं च पुनर् भवः। एवं कल्पेषु बल-विष्णु-महेश्वराः॥  
> परस्परस्माज् जायन्ते परस्पर-जयैषिणः। तत्तत्-कल्पान्त-वृत्तान्तम् अधिकृत्य महर्षिभिः।  
> प्रभावः कथ्यते तेषां परस्पर-समुद्भवात्॥"
>
> "क्वचिद् ब्रह्मा क्वचिद् रुद्रः क्वचिद् विष्णुः प्रशस्यते।  
> नानेन तेषाम् आधिक्यं न्यूनत्वं कथञ्चन॥"

इत्यादिना ब्रह्म-विष्णुरुद्राणां त्रयाणां साम्यम् अभिहितम्। एतेषां न्यूनाधिक-भाव-वादे प्रत्यवायोऽपि प्रदर्शितः -

> "अयं परस् त्व् अयं नेति संरम्भाभिनिवेशिनः।  
> यातुधाना भवन्त्य् एते पिशाचाश् च न संशयः॥"

इति। तस्मात् त्रयोऽपि फलतस् तुल्या इति।

अत्राभिधीयते -- "क्वचिद् ब्रह्मा" इति श्लोकस्य तत्-कल्पान्त-वृत्तान्तम् अधिकृत्य प्रणीतेषु क्वचिद् ब्रह्मा क्वचिद् विष्णुः क्वचिद् रुद्रश् च प्रशस्यते। नैतावता तेषां न्यूनत्वम् अधिकत्वं वा [[P46]] निश्चेतुं शक्यम्। किन्तु सात्त्विक-तामसादि-विभाग-पूर्वकं नारायण एव परमत्वेन निश्चेतव्य इत्य् अर्थः। "अयं पर" इति श्लोकस्य त्व् एवम् एव स्व-स्वाभिनिवेश-मात्राद् "अयं परः अयं परो नेति" ये व्यवस्यन्ति ते यातुधाना भवन्ति। "योऽन्यथा सन्तम् आत्मानम् अन्यथा प्रतिपद्यते" इति अभिधानात्। "किन्तु शुद्ध-भावं गतो भक्त्या शास्त्राद् विज्ञाय जनार्दनम्" इति शास्त्रेणैव देवता-पारम्यं निश्चेतव्यम् इति भावः। तथा च "न तत्-समश् चाभ्यधिकश् च दृश्यते" "न त्वत्-समोऽस्त्य् अभ्यधिकः कुतोऽन्यः" "नास्ति नारायण-समं न भूतं न भविष्यति" "नहि विष्णु-समा काचिद् गतिर् अन्या विधीयते"।

> "यस् तु नारायणं देवं समत्वेनावगच्छति।  
> स तु तेनावमानेन नरकान् नातिवर्तते॥  
> यस् तु नारायणं देवं ब्रह्म-रुद्रादि-दैवतैः।  
> समत्वेन विवदेत स पाषण्डी भवेद् द्विजः॥  
> अशुद्धा ब्रह्म-रुद्राद्याः जीवा विष्णोर् विभूतयः।  
> तान् वै कुदृष्टयः साम्यात् परत्वाद् अप्य् उपासते॥"

इति बहु-श्रुति-सात्त्वत-भारताद्य्-उपबृंहणेन देवतान्तराणां भगवता साम्य-तत-बुद्ध्योः निषेधात् न ब्रह्म-विष्णुरुद्राणां त्रयाणां साम्यम्। तद् एवं तुरीय-भूते भेदे प्रमाणाभावात्, अभेदे लाघवानुगृहीत-प्रमाण-सत्त्वात् विष्ण्व्-अंशे तद्-ऐक्यम्, तदितरांशे बहु-प्रमाण-विरोधात् ऐक्य-साम्यादि-गन्धोऽपि नास्तीति सिद्धम्।

किञ्च महोपनिषदि "एको ह वै नारायण आसीन् न ब्रह्मा नेशानः", पैङ्गल-रहस्ये "एको ह वै नारायण आसीन् न ब्रह्मा न च शङ्करः", नारायणोपनिषदि "नित्यो-- शुद्धो देव एको नारायणः, न द्वितीयोऽस्ति कश्चित्", तैत्तिरीये "यस्मात् परं नापरम् अस्ति किञ्चित् यस्मान् नाणीयो न ज्यायोऽस्ति कश्चित्" "तेनेदं पूर्णं पुरुषेण सर्वं, न तस्येशे कश्चन", कठवल्ल्यां "पुरुषान् न परं किञ्चित् सा काष्ठा सा परा गतिः", भगवद्-गीतायां "न त्वत्-समोऽस्त्य् अभ्यधिकः कुतोऽन्यः।"

> "मत्तः परतरं नान्यत् किञ्चिद् अस्ति धनञ्जय॥" (भ.गी.७.७)

भारते -

> "नास्ति नारायण-समं न भूतं न भविष्यति।  
> न परं पुण्डरीकाक्षाद् दृश्यते पुरुषर्षभ॥" [[P47]]

भागवते "वासुदेवात् परो ब्रह्मन् न चान्योऽप्य् अस्ति तत्त्वतः।"

इति बहु-प्रमाणैः ब्रह्म-शिवादीनां कण्ठतो जगत्-कारणत्व-सर्वेश्वरत्वादि-परमात्म-धर्म-निषेधात् निखिल-जगत्-कारणं परं ब्रह्म नारायण एव सर्वैः मुमुक्षुभिः ध्येय इति श्रीतातदेशिक-पादानां परम-आशयः।

इत्थं श्री श्रीनिवासेन मत-पञ्चक-भञ्जने।  
सारस् सुखेन बोधाय प्रत्यपादि यथामति॥

इति विद्वज्-जन-वशंवदः।  
एन्.-आर्.-श्रीनिवासन्  
३०-६-८२

[[P48]]

### पञ्चमतभञ्जनस्य विषय-सूचिका

| | | |
| :--- | :--- | ---: |
| मङ्गलश्लोकाः | | १ |
| अथर्वशिखायाः शिव-पारम्य-परत्व-पूर्व-पक्षः | | २ |
| अथर्वशिखायाः शिव-पारम्यत्वे उपपत्तीनां कथनम् | | ७ |
| पुरुष-शब्दस्य नारायणासाधारणत्व-निरास-पूर्वकं शिव-परत्व-स्थापनम् | | ७ |
| शम्भु-शिवादि-शब्दानां नारायण-वाचकत्व-निरासः | | १४ |
| कारणत्व-मुमुक्षु-ध्येयत्वयोः हरि-लिङ्गत्वाभावोपपादनम् | | १५ |
| अथर्वशिखायाः विष्णु-पारम्यत्व-सिद्धान्तः | | १६ |
| शम्भु-शिवादीनां नारायण-परत्वम् | | १६ |
| यानि नामानि गौणानीत्य् उक्तेस् तात्पर्य-कथनम् | | १९ |
| चतुर्मुखादौ नारायण-शब्द-प्रयोगस्य तात्पर्य-कथनम् | | २० |
| नारायणस्य सर्व-शब्द-वाच्यत्वम् | | २२ |
| शिव-वाचक-शब्दानां भगवत्-पर्यवसायित्वम् | | २४ |
| कारणं तु ध्येय इति वाक्यार्थ-निर्णयः | | २६ |
| ईशान-शब्दस्य भगवत्-परत्वोपपादनम् | | ३० |
| अग्निर् अवम इत्यादेर् अविवक्षितार्थत्वे पूर्व-मीमांसाधिकरण-विरोधोपपादनम् | | ३३ |
| सर्वम् इदं ब्रह्म-विष्णुरुद्रेन्द्रास् ते सर्वे सम्प्रसूयन्ते इति वाक्यार्थ-विचारः | | ४१ |
| घातृ-शब्दस्य भगवत्-परत्वं चतुर्मुखस्य ध्येयत्व-निराकरणं च | | ४२ |
| कारणं तु ध्येय इति वाक्यार्थ-विचारः | | ४५ |
| अथर्वशिखायाः विशेषेण शिव-परत्वम् इति पूर्व-पक्षस्य निरासः | | ४७ |
| उपक्रम-न्यायस्य विषय-निरूपणम् | | ४८(क) |
| सोम-लोक-पदस्य शिव-परत्व-निरासः | | ५१ |
| सोम-लोक-पदस्य नारायण-परत्वोपपादनम् | | ५२ |
| पुरुष-शब्दार्थ-विचारः | | ५२ |
| निर्वचनानां शक्ति-कल्पकत्व-निरूपणम् | | ६३ |
| पुरुष-शब्दस्य नारायण-साधारणत्वे प्रसञ्जित-शारीरक-शास्त्र-अधिकरण-विरोध-निरासः | | ६८ |

[[P49]]

| | | |
| :--- | :--- | ---: |
| अथर्वशिखायाः योजनान्तरेणार्थ-वर्णनम् | | ७३ |
| तुरीय-देवता-विचारः | | ७८ |
| तुरीय-देवता-सत्त्वे प्रमाणोपन्यासः | | ७८ |
| तुरीय-देवतायाः शिव-रूपत्व-प्रमाणानाम् उपपत्तीनां च कथनम् | | ७९ |
| तुरीय-देवता-सत्त्वे तस्याः शिव-रूपत्वे च प्रदर्शित-प्रमाणानाम् अन्यथा-सिद्धत्वोपपादनम् | | ८२ |
| परत्व-बृहत्त्वादि-विशेषण-भेदेन नारायण-भेद-शङ्का-तन्निरासश्च | | ८९ |
| तापनीय-कैवल्यादिषु शिवस्य जगत्-कारणत्व-प्रतिपादन-शङ्का-निरासः | | ९२ |
| नृसिंह-तापनीयस्योमापतित्वादि-शिव-साधारण-लिङ्ग-दर्शनेन शिव-परत्व-शङ्का | | ९४ |
| नृसिंह-तापनीयस्य शिव-परत्व-शङ्का-निरासः | | ९४ |
| कैवल्योपनिषदः शिव-पारम्योपपादनम् | | ९९ |
| कैवल्योपनिषदः विष्णु-पारम्यत्वोपपादनम् | | १०० |
| कठवल्ल्याः विष्णु-पारम्यत्वे आक्षेपः | | ११३ |
| कठवल्ल्याः विष्णु-पारम्य-परत्वोपपादनम् | | ११४ |
| अनन्त-लोक-पदार्थ-विचारः | | ११७ |
| ईशानो मृतम् अव्यस्येति श्रुत्यर्थ-विचारः | | १२० |
| ईशान-शब्दस्य कैवल्यौगिकत्व-स्थापनम् | | १२३ |
| परमशिवस्य क्षेत्रज्ञ-तुर्योत्तीर्णत्व-शङ्का, तन्निरासश्च | | १२८ |
| स-जस्य-शेष-नामीशस्येति शैव-वचनानां मतान्तरेणार्थ-वर्णनम् | | १३० |
| ब्रह्म-विष्णु-शिवानां त्रयाणां तथा सर्व-देवतानां एवं सर्वात्मनां चैक्य-निरासः | | १३२ |
| द्वैत-वादे प्रपञ्च-सत्यत्वे च सर्व-प्रमाणानुगुण्योपपादनम् | | १३५ |
| सामानाधिकरण-विचारः | | १३९(क) |
| निर्गुण-वाक्यानां हेय-गुण-निषेधे सगुण-वाक्यानां कल्याण-गुणाकरत्वे च तात्पर्य-वर्णनम् | | १४२ |
| निर्विकारस्यापि ब्रह्मण उपादानत्व-निरूपणम् | | १४९ |
| उपादानस्य लक्षणान्तर-वर्णनम् | | १५३ |
| कार्य-कारणयोर् अभेदाद् कारण-विज्ञानाद् कार्यस्यैव कार्य-विज्ञानाद् अपि कारणस्य विज्ञायत्वापत्ति-शङ्का तन्निरासश्च | | १५४ |
| बहु स्याम् प्रजायेयेति श्रुतेः नानावतार-सङ्कल्प-परत्व-निरासः | | १५५ |

[[P50]]


| | | |
| :--- | :--- | ---: |
| ईश्वरस्योपादानत्वे प्रमाणोपन्यासः | | १६१ |
| ब्रह्मणः अवैद्यत्व-शङ्का तन्निरासश्च | | १६६ |
| ब्रह्मणः सर्व-पदाभिधेयत्वोपपादनम् | | १७४ |
| निष्कर्णक-शब्द-विचारः | | १७६ |
| ब्रह्मणः सर्व-पद-वाच्यत्वे विरोधोपपादनम् | | १७८ |
| उद्भावित-दूषणानां निरासः | | १८० |
| सर्व-देवतैक्य-निरासः | | १८७ |
| ब्रह्म-विष्णु-रुद्राणां साम्य-निरासः | | १८९ |
| ऐक्य-निरासः | | १९० |
| भगवति पाप-सम्बन्धकत्व-शङ्का | | १९७ |
| अपहत-पाप्म-शब्दार्थ-स्वरूप-विवेचन-पूर्वकं भगवति पाप-सम्बन्ध-राहित्य-उपपादनम् | | >> |
| पुण्डरीकाक्ष-शब्दार्थ-विवेचनम् | | २०० |
| पुण्डरीकाक्षत्वस्य [[भावद|भगवद्]]-असाधारणत्वोपपादनम् | | २०३ |
| तैत्तिरीय अन्तरादित्य-विद्याया नारायण-परत्वोपपादनम् | | २०६ |
| देवतान्तराणां कर्म-वश्यत्वोपन्यासः | | २०९ |
| "श्रीश् च ते लक्ष्मीश् च पत्न्यौ" इति श्रुति-वाक्ये लक्ष्मी-शब्दस्य पार्वती-परत्व-शङ्का-निरासः | | २१३ |
| `अजायमानो बहुधा विजायते` इति श्रुतौ घटकीभूतस्य अजायमान इत्यस्य नारायण-विषयत्व-निरूपणम् | | २१६ |
| नारायणस्यापि कर्म-वशत्व-शङ्का-निरासः | | २२२ |

---
**अनुबन्धः I** (*प्रमाण-वचनानां सूची*)  
**अनुबन्धः II** (*ग्रन्थानां सूची*)  
**अनुबन्धः III** (*न्यायानां सूची*)

[[P51]]

### श्रीः
#### श्री तातदेशिक-विरचितं पञ्चमतभञ्जनम्

**श्रीमते हयग्रीवाय नमः**

वेङ्कटभारैः परेशस्य कटाक्ष-झरी मयि।[^1_52_1]  
पारम्य-कैरव-ज्योत्स्ना प्रसूते ऽयं प्रसादिनी॥[^1_52_2] [^1_52_3]

श्री-शैल-पूर्ण-पादाब्ज-माध्व्यां साध्व्यां मनोरथः।  
लग्नो लगति नान्यत्र हर्ष-जम्बाल-जर्जरः॥

श्री-भाष्याख्य-सुधा-दोग्धॄन् द्रोग्धुन् दुर्मत-गर्विणाम्।  
भर्तॄन् संयमिनां भाष्य-कर्तॄन् मनसि भावये॥

त्रय्यन्त-देशिकं वादि-धुर्यं तम् अनिशं भजे।  
रव्यन्तरम् इव स्वान्त-[[दर्यन्तर तमोपल्म्|ध्वान्त-तमोपहम्]]॥

वनाद्रीश-गुरूत्तंस-कृपया सूक्ति-पयः-प्रपा।  
पारम्य-व्यक्ति-जलधिं तरितुं ततिर् एव नः॥

तातार्य-कलितं हृद्यं मत-पञ्चक-भञ्जनम्।  
सत्-कृत्वा सदा मे स्याद् अपहृतारि-गतं तमः॥[^1_52_4]

अय्याचार्य-गुरुभ्यां मे सत्तां जन्म-द्वयी-मयीम्।  
[[अतनिष्ट ससस्तो यं तत्नुयायां कृतो भेः|अतनिष्ठ स सत्-स्तोत्रं तत्-कृपया कृतो मया]]॥[^1_52_5]

[^1_52_1]: ग - "वेङ्कटभारैः" नास्ति।
[^1_52_2]: ग - प्रस्तुतेयम्।
[^1_52_3]: ग - प्रसादिनी।
[^1_52_4]: ग - सदा मे स्यात्।
[^1_52_5]: क - अजनिष्ट।

[[P52]]

तातदेशिक-वाक्याब्ज-व्याकोश-प्रभञ्जनम्।  
आस्माकीनोक्ति-गुम्भानाम् आदिकारणम् आसताम्॥

श्रीमत्-तिरुमलाम्बा च शिङ्गमम्बा च मातरौ।  
कारुण्य-स्रोतसा चेतः कुर्वाते मे विनिर्मलम्॥[^1_53_1]

पूर्वाचार्योक्ति-सुधायां निर्णीते परमात्मनि।  
प्रवर्त्यते यो दुर्वृत्तैर् अर्वाचीनैर् उपद्रवः॥[^1_53_2]

उन्मूलयितुम् उद्युञ्जे तम् अभङ्गुर-नीतिभिः।  
अनन्तदेशिक-कृपा-समुल्लासित-मानसः॥

ननु वेङ्कटभारैर् एव परेशतया प्राप्य-ब्रह्म-रूपत्वं यद् उक्तं तद् आलोचनीयम्। ब्रह्म-शिवयोर् अपि क्वचिन् मुमुक्षूपास्यत्व-प्रतिपादन-दर्शनाद् इति चेद् उच्यते। तयोर् अपि वेङ्कटादि-दैत्य-कृतापन्-निवृत्तये भगवद्-अधीनत्व-दर्शनात् स एव परमेश इति, तद् उक्तम् "दैत्य-पीडाद्यापद्-विमोचने" इति। (आ. स्तो. ३ श्लो.)

#### अथर्वशिखायाः शिव-पारम्य-परत्व-पक्षः

ननु अथर्वशिखायां शिवस्यैव मुमुक्षु-ध्येयत्व-जगत्-कारणत्वादिकं प्रतीयते। एवं हि श्रूयते। पिप्पलादो ऽङ्गिरास् सनत्कुमारश् चाथर्वणं भगवन्तम् उवाच। भगवन् किम् आदौ [[P53]] प्रयुक्तं ध्यानं ध्यातव्यं किं तद् ध्यानं को वा ध्याता कश् च ध्येय इति।

स एभ्यो ऽथर्वा प्रत्युवाच। ओम् इत्य् एतद् अक्षरं ब्रह्म। अस्य पादाश् चत्वारः। पूर्वा ऽस्य मात्रा ब्रह्मा। द्वितीया विष्णुः। तृतीया रुद्रः। या ऽवसाने ऽस्य चतुर्थ्य् अर्ध-मात्रा सा सर्व-वर्णा पुरुष-दैवत्या। ध्यानं विष्णुः। ध्याता रुद्रः। प्राणं मनसि सह-करणैर् नादान्ते परमात्मनि संप्रतिष्ठाप्य ध्यायीत ईशानं प्रध्यायितव्यम्। सर्वम् इदं ब्रह्म-विष्णु-रुद्रेन्द्रास् ते सर्वे सम्प्रसूयन्ते सर्वाणि चेन्द्रियाणि सह-भूतैः। न कारणं कारणानां ध्याता धाता ब्रह्मा करणभूतो ऽपि ध्याता रुद्र इति। कारणं तु ध्येयस् सर्वैश्वर्य-सम्पन्नस् सर्वेश्वरः शम्भुर् आकाश-मध्ये। ध्रुवं स्तब्ध्वा ध्रुवं क्षणम् एकं क्रतु-शतस्यापि चतुस्सप्तत्या यत्-फलं तद् अवाप्नोति कृत्स्नाम् ओङ्कार-गतिं च सर्व-ध्यान-योग-ज्ञानानां यत्-फलम्। ओङ्कारो वेद-परो ईशो वा। शिव एको ध्येयश् शङ्करस् सर्वम् अन्यत् परित्यज्य। समाप्ताथर्वशिखेति।

अत्रोपक्रम-गत-प्रश्नानां मध्ये ध्यान-ध्यातृ-पुरुषो-ऽत्तर-क्रमानन्तरं ध्यायीतेशानम् इति ध्येय-देवता-विशेषो विधीयते। ईशान-पदम् असङ्कुचितैश्वर्य-प्रतीति-देवता-विशेष-बोध-रूप-फल-भेदाद् आवश्यक-कल्प्य-योग-रूढिभ्यां तम् अर्थ-द्वयम् उपस्थापयति।

तद् अयम् अर्थः - निरवधिकैश्वर्य-कामैः ईशान-रूप-देवता-विशेष एव ध्यातव्यः। तद्-उपपादकासङ्कुचितैश्वर्य-योगाद् इति। देवतान्तरेषु सत्सु कथम् अस्यैव तादृशम् ऐश्वर्यम् अत आह - सर्वम् इदम् इत्यादि। हन्त रुद्रापि सम्प्रसूयत इति शङ्कायां कारण-रुद्रो न तथेत्याह - [[P54]] न कारणम् इत्यादि।[^1_55_1] पूर्व-वाक्ये ब्रह्मादीनां सर्वेषां सम्प्रसूति-कथनेन तद्-अपेक्षित-कारणत्वेनौचित्यात् सन्निधानाद् ध्यायीतेशानम् इति विधिं प्रत्युपपादकतया शेषत्वाच् चात्रत्य-कारण-पदं प्रकृतैशान-परम्। कारणानां ब्रह्मादीनां स्रष्टा ध्याता तथा सङ्कल्पयिता कारण-भूत ईशानो न सम्प्रसूयते। विपरिणामेनानुषङ्गः। न च सर्वम् इत्यादेः कारणं तु ध्येय इत्य् उत्तर-वाक्य-शेषत्वाद् ईशानातिरिक्तम् एव कारणं ध्येयम् इति वाच्यम्। आदौ वाक्य-वृत्तित्वे तद्-व्यवच्छेदेन कारणत्वम् इति। मध्ये तु शब्दायोगात् धातेत्यादेः पुंलिङ्गस्य कारणत्वम् इति नपुंसकेन सामानाधिकरण्यायोगाच् च। कारणम् इत्यादेः अन्य-शेषतां विना योग्य-पदाध्याहारात् स्वातन्त्र्येण ईशानातिरिक्ते पर्यवसानम् अस्त्व् इत्य् अपि न शङ्क्यम्। अन्याध्याहारतो ऽपि योग्य-सन्निहितेशान-पादानुगुणेन शिष्य-समर्पणस्य लघुत्वात्। "जामि वा एतद् यज्ञस्य" इत्यत्र प्रथम-श्रुत-पुरोडाशानन्तर्य-प्रयुक्त- [[P55]] जामि-दोष-परिहारायान्तराल-कर्तव्यत्व-वशाद् अन्तरा-वाक्यस्य विधायकत्ववद् ईशानस्य ध्येयत्व-प्रयोजनै-कार्योपपादनाय प्रवृत्तत्वाद् अस्य वाक्यस्य पर्यवसानान्तरायोगाच् च। न चात्र विष्णोर् उत्पत्तिर् अवतार-रूपा। भूतेन्द्रिय-देवतान्तरैस् सहाविशेषेण श्रुत-प्रसूति-वैषम्यानुपपत्तेः। अन्यथा वाक्य-प्रयोजनाभावात्, अवतारस्य न कारणम् इति निषेधायोगाच् च। अजायमानो बहुधा विजायत इत्यत्र जनन-विधि-निषेधयोस् सामानाधिकरण्येनैक-विषयत्व-योगाद् अविरोधायाजननस्यावतार-रूपत्व-कल्पने ऽपि प्रकृते विष्णु-शब्देन प्रसूतेः, न कारणम् इति कारण-शब्देन तन्-निषेधस्य च प्रतिपादनेनैक-विषयत्वानवगमाद् अविरोधेनावतारत्वे मानाभावाच् च। अत एव शम्भोर् एव ध्येय-कारण-रूपत्वं विस्पष्टम् आह - कारणं तु ध्येय इत्यादिना।

[^1_55_1]: टिप्पणी - "जामि वा एतद् यज्ञस्य क्रियते यद् अन्वञ्चौ पुरोडाशौ उपांशुयाजम् अन्तरा यजति" (तै.सं. २.६.६) इति दर्श-पूर्णमास-प्रकरणे श्रूयते। एतद्-वाक्यम् अधिकृत्य पू.मी. २.२.४ अधिकरणे एवं सिद्धान्तितम्। पूर्णमासे "यदाग्नेयः" "ताभ्याम् एतम् अग्नीषोमीयम् एकादश-कपालम्" इति पुरोडाश-याग-द्वयं विहितं, तस्याविच्छेदेनानुष्ठान-करणे अधुनैवाग्नेयः पुरोडाश-याग एको ऽनुष्ठितः किं पुनरन्यः पुरोडाश-यागो ऽनुष्ठेयः इति कृतस्यैव पुनःकरणे स्वत-एवालस्यं "जामि-रूप-दोषः" सम्भवति। अतस् तन्-निवृत्त्यर्थं तयोर् मध्ये तद्-विजातीयोपांशुयागानुष्ठाने क्रियमाणे पुरोडाश-द्वय-नैरन्तर्य-प्रयुक्त-जामि-दोषः परिहृतस् स्याद् इति अन्तराल-कर्तव्यत्व-वशात् "उपांशुयाजम् अन्तरा यजति" इति वाक्यस्य उपांशुत्वान्तराल-काल-विशिष्ट-याग-विधायकत्वम् इति। प्रकृते "ध्यायीतेशान..." इत्यत्र ईशानस्य ध्येयत्वं विहितं, तच् च ध्येयत्वं ब्रह्मेन्द्रादीनाम् अन्येषां "ते सर्वे सम्प्रसूयन्ते" इत्यनेन सम्प्रसूति-मत्त्व-कथनेन न सम्भवतीत्य् उक्त्वा स च सम्प्रसूति-रूप-दोषः कारणे नास्तीति आह - "न कारणम्" इति। इत्थं च "अन्तरा यजति" इत्यस्यान्तराल-कर्तव्यत्व-विधानेन यथा प्रथम-श्रुत-जामित्व-निर्वाहार्थत्वं तथा "न कारणम्" इत्यस्यापि कारणे ऽसम्प्रसूति-कथनेन स्वस्मात् प्रथम-श्रुतस्य "ध्यायीतेशानम्" इति वाक्य-विहितेशान-ध्येयत्वस्य उपपादनार्थत्वम् इति तदंशे ऽस्य न्यायस्यात्र दृष्टान्ततया ग्रहणम् इति भावः।

[[P56]]

सर्वेषाम् इतरेषां प्रसूत्या स्वेतर-व्यवच्छेद-पूर्वकं शिव-ध्येयत्व-पर्यवसानं सिद्धं कण्ठतो ऽप्याह शिव एक इत्यादिना। उक्ता अर्था उपबृंहणानि च। शैवे -

> यस्मात् सर्वम् इदं ब्रह्म-विष्णुरुद्रेन्द्र-पूर्वकम्।  
> सह भूतेन्द्रियैस् सर्वैः प्रथमं सम्प्रसूयते॥
> कारणानां च यो धाता ध्याता परम-कारणम्।  
> सम्प्रसूयते यस्मान् न कुतश्चन कदाचन॥
> स सर्वैश्वर्य-सम्पन्नो नाम्ना सर्वेश्वरस् स्वयम्।  
> सर्वैर् मुमुक्षुभिर् ध्येयश् शम्भुर् अभ्राकार-मध्यगः॥

[[P57]]

#### अथर्वशिखायाः शिव-पारम्य-परत्वे उपपत्तीनां कथनम्

ननु पुराणान्तरेषु देवतान्तर-महत्त्वम् अपि श्रूयत इति चेत् - न। अनेकेषां सर्वेश्वरत्व-व्याघातात्। "न तत्-समश् चाम्यधिकश् च-" (श्वे.६.८) इत्यादिना कण्ठतो निषेधाच् च। अतः केषांचित् प्रमाणानां मुख्यतया केषांचिद् अमुख्यतया चार्थ-वर्णने अवश्यं भाविनि तन्-निर्णयाय बलाबल-विचारः परिशिष्यते। तत्राथर्वशिखायाः शिव-पारम्य-परत्वे बलानि ब्रूमः। श्रुत्यन्तरे ऐश्वर्यं सङ्कुचितासङ्कुचित-साधारणं श्रूयते। इह तु "ते सर्वे सम्प्रसूयन्ते न कारणम्" इति अन्यैश्वर्यस्य सङ्कुचितत्वेन तद्-देवता-पर-वाक्य-घटन-पूर्वकं शिवे ऽसङ्कुचितैश्वर्यं प्रतिपाद्यत इति एकं बलम्। अन्यत्र अन्येषाम् ऐश्वर्यं केवलं प्रतिपाद्यते, नोपपत्तिः। अत्र तु अप्रसूयमानत्वासर्वेश्वर-पद-वाच्यत्वाद्य्-उपपत्ति-भूम-पूर्वकम् ऐश्वर्य-प्रतिपादनम् इति द्वितीयम्। उपपत्तिर् हि प्रबलं तात्पर्य-लिङ्गम्। अन्यत्र मुमुक्षोर् अनपेक्षित-कर्मादिभिस् सह देवताध्यानादिकं मन्त्रार्थवादेषु उच्यते। अस्याम् अनपेक्षितं सर्वं परित्यज्य ध्येय-देवता-विशेष एव निर्णीयते। अतो न क्वाचिद् अनुपादेयत्व-सम्भावनेति तृतीयम्। सर्वम् अन्यत् परित्यज्य समाप्ताथर्वशिखेत्य् अनेनायम् अर्थो वाचनिकश् चेति चतुर्थम्। एवम् अन्यद् अप्यूह्यम्। अस्याश् शिखायाः शिव-परत्वं शैवादिषु दृश्यते "प्रणवश् शिव-रुद्रीयस् तथाथर्व-शिरश् शिखा" इत्यादिना।

#### पुरुष-शब्दस्य नारायणासाधारणत्व-निरास-पूर्वकं शिव-परत्वास्थापनम्

न चात्र "सर्व-वर्णा पुरुष-दैवत्ये"ति नारायणासाधारण-पुरुष-दैवत्य- [[P58]] सर्व-वर्णत्व-लिङ्गाभ्याम् उपक्रमाद् औपसंहारिक-शम्भु-शिवादि-शब्दा योगेन नारायण-पराः। उक्त-श्रुति-लिङ्गयोर् नारायणासाधारण्यं "नाना-वर्ण-कृतीनि च" "पुरुषो ह वै नारायणो ऽकामयत" इति श्रुति-स्मृति-प्रसिद्ध्यावसीयत इति वाच्यम्।

उपक्रमोपसंहारयोस् तुल्यत्व एवोपक्रम-प्राबल्य-न्याय-प्रवृत्तेः। इह तु शम्भु-शिवादि-श्रुतीनाम् औपसंहारिकीणां बहुत्वाद् "आकाशो ऽर्थान्तरत्वादि-व्यपदेशात्,"[^1_59_1]

[^1_59_1]: "आकाशो वै नाम-रूपयोर् निर्वहिता ते यद् अन्तरा तद् ब्रह्म तद् अमृतं स आत्मा" (छा.८.१४.१) इति विषय-वाक्यम् अधिकृत्य शाङ्कर-भाष्यादिषु एवं विचारः कृतः- तथाहि अस्मिन् वाक्ये उपक्रमे आकाश-श्रुत्या, वै नामेति निपात-द्योतित-प्रसिद्धि-लिङ्गेन च आकाशः प्रसिद्ध (भूत)-आकाश एव। आकाश-शब्दस्य तत्र रूढत्वात् नाम-रूप-निर्वहणस्यापि अवकाश-दान-द्वारेण सम्भवाद् इति पूर्व-पक्षे निरुच्यते। उपक्रमस्थाकाश-श्रुति-लिङ्गाभ्यां पाश्चात्यानाम् असङ्कुचित-नाम-रूप-निर्वोद्धृत्व-तदर्थान्तरत्व-ब्रह्मत्वात्मत्व-श्रुतीनां भूयस्तया प्राबल्यात् तदनुरोधेनोपक्रम-प्राप्तम् अपि भूताकाश-परम् अपोह्य ब्रह्म-परत्वं व्यवस्थापितम्। एवं प्रकृते ऽप्य् औपक्रमिक-पुरुष-दैवत्य-सर्व-वर्णत्व-श्रुति-लिङ्गाभ्याम् औपसंहारिकीणां शम्भु-शिवेशान-सर्वेश्वर-श्रुतीनां भूयस्तया अस्या अथर्वशिखायाश् शिव-पारम्य-परत्वम् एवाभ्याशयः।

[[P59]]
"अन्तर उपपत्तेः" (ब्र.सू.१.२.१३),[^1_60_1] "विप्रतिषिद्ध-धर्माणां समवायो भूयसा स्यात् स धर्मत्वम्" (पू.मी.सू.१२.२.२७) इत्यत्र पूर्व-तन्त्रे च तन्-निषेधस्य च स्वीकारात्। पुरुष-शब्दोपक्रमात् पूर्वम् अपि उमा-सहाय-परमेश्वर-लोक-वाचिना अर्ध-मात्रा-स्थान-विशेषण-परेण सोमलोक इति पदेन शिवस्यैवोपक्रमाच् च। अतः पुरुष-श्रुतिः, सर्व-वर्णत्व-लिङ्गं च इन्द्र-प्राणाधिकरण-नयेनान्तर्यामि-शिव-परतया स्वीकार्यम्।

किञ्च पुरुष-शब्देन नारायणस्योपक्रम इत्य् अप्य् आकस्मिकम्। किं नारायणे पुरुष-शब्दस्य बहुशः प्रयोगात् तत्र शक्ति-कल्पन? उत विशिष्य ब्रह्म-रुद्रादींस् तत्तन्-मात्रा-देवतात्वेनोक्त्वा अर्ध-मात्रायाः पुरुष-सामान्य-देवताकत्वाकथने देवता-विशेष-प्राय-पाठ-स्वारस्य-भङ्गात् पुरुष-सामान्यस्याविशिष्टस्योत्कृष्टार्ध-मात्रा-देवतात्वानौचित्याच् च न्यायात् कल्प्यते? "पुरुष-संज्ञे शरीरे ऽस्मिन् शयनात् पुरुषो हरिः" इति पौराणिक-वचनाद् वा? "तं विना पुण्डरीकाक्षं को ऽन्यः पुरुष-शब्द-भाक्" इति परत्र-निषेध-पूर्वकं नारायणे पुरुष-पदासाधारण्य-स्मरणाद् वा? नाद्यः। "पुरुषावात्ममानवौ" इत्य् अभिधान-कोशादि-सिद्ध्यात्मत्व-सामान्य-शक्त्यैव नारायणे पुरुष-पद-प्रयोगाणाम् उपपत्तेर् अत्यन्तापरिदृष्ट-विशेष-शक्त्यन्तर-कल्पनायोगात्। अन्यथा बहिर्-आज्य-नय-भङ्गेन संस्कृताज्ये ऽपि विशेष-शक्ति-कल्पना स्यात्।

[^1_60_1]: "अन्तर उपपत्तेः" ॥१.२.१३॥ अधिकरणे "य एषो ऽक्षिणि पुरुषो दृश्यते। एष आत्मेति होवाचैतद् अमृतम् अभयम् एतद् ब्रह्म" इति विषय-वाक्यम् अधिकृत्य एवं विचारः श्रीभाष्यादिषु प्रवर्तितः। तथाहि वाक्य-गतोऽक्ष्णेय एष इति प्रसिद्धवन्-निर्देशाद् अक्ष्य्-आधारतया निर्दिश्यमानः पुरुषः प्रतिबिम्बात्म-जीवात्म-चक्षुर्-इन्द्रियाधिष्ठातृ-देवता-विशेषेष्व् अन्यतम इति चेद्, न। तस्मिन्न् एव वाक्ये श्रूयमाणानाम् अपि संयद्-वामिकादीनाम् अमृतत्वाभयत्वादीनां गुणानां भूयस्तयोपक्रमस्थम् एकं प्रसिद्धवन्-निर्देश-रूप-लिङ्गम् उपरि-तन-गुण-विरोधे दुर्बलम्। (शि.अ.पृ.५०)

[[P60]]
अतः अमृतत्वादीनां पाश्चात्यानां भूयसां परमात्मन्य् एवोपपत्तेः अक्ष्य्-आधारः परमात्मैवेति। एवं प्रकृते शम्भु-शिवादीनां भूयस्त्वात् तत्व-वैषम्यम् अथर्वशिखेत्य् अभिप्रेत्य दृष्टान्ततया प्रादर्शि।

अस्माभिर् इत्यत्र ये शिव-पारम्यं वदन्ति ते ऽस्मच्छब्द-वाच्याः। ये नारायण-पारम्यं वदन्ति ते पर-शब्देन वाच्याः।

अग्नये दात्रे पुरोडाशम् अष्टाकपालम्, इन्द्राय प्रदात्रे पुरोडाशम् एकादश-कपालं दधि मधु घृतम् आपो धानास् तत् संसृष्टं प्राजापत्यं पशुकामः" इति काम्येष्टि-काण्डे श्रूयते। अत्राग्नेयम्, ऐन्द्रं, प्राजापत्यानि चेति सप्त-हवींषि। तेषां सप्त-यागानां विकृतित्वाद् अतिदेशात् प्रकृतितो ऽङ्ग-धर्मा अत्र प्राप्यन्ते। तत्र पुरोडाश-द्रव्यकाग्नेय, धाना-द्रव्यक-प्राजापत्य-यागयोश् च द्रव्य-सादृश्याद् आग्नेय-विकारत्वात् तस्य च दर्श-पूर्णमासयोर् द्वयोर् अपि साधारणत्वान् न तद्-विषये विरोधः। अवशिष्टेषु पञ्चसु यस् त्व् ऐन्द्रः पुरोडाशः, यच् चामिक्षा-रूपं दधि, तयोर् ऐन्द्राग्न-सान्नाय्य-विकारत्वाद् अमावास्या-धर्म-प्राप्तिः, मधु-घृत-धानानां त्रयाणां द्रव-द्रव्यत्व-सादृश्याद् उपांशुयाज-विकारत्वात् पौर्णमासिक-धर्म-प्राप्तिः।

तेषां सप्तानां विकृति-यागानां पशु-रूप-फलोद्देशेनैक-वाक्ये विधीयमानत्वात् प्रयोगैक्यं, दर्श-पूर्णमासाव् इव संभूय पशु-रूप-फल-जनकत्वं चावगम्यते। ततश् च सह-प्रक्रान्तेषु सप्तसु पौर्णमासी-विकाराणां चतुर्णाम् आज्य-भाग-मन्त्रौ वृधन्वन्तौ प्राप्तौ, दर्श-विकारयोस् तु द्वयोर् वृधन्वन्तौ। तदिह विप्रतिषिद्धानां परस्पर-विरुद्धानां धर्माणाम् - दर्श-पूर्णमासाज्य-भाग-मन्त्राणां समवाये अधस्ताद् उक्त-रीत्या प्रयोगैक्याद् एकस्यैवानुष्ठाने इतरस्य तन्त्रेण सिद्धिर् इत्य् अवस्थितम्, परन्तु तयोर् मध्ये किम् अमावास्या-मन्त्राभ्याम् आज्य-भागौ कर्तव्यौ अथवा पौर्णमासी-मन्त्राभ्याम् इति सन्देहे, - अनियमे मुख्यत्वात् - ऐन्द्र-पशुयोः प्रथम-श्रुतत्वात् तयो [[P61]] धर्मः। अतश् च वृधन्वती-मन्त्राभ्यां कर्तव्याव् इति प्राप्ते आह "भूयसा" इति। भूयसां मधु-घृत-धानानाम् एव धर्मः। यद्यपि प्रथम-प्रथम-श्रुतत्वाद् असञ्जात-विरोधित्वात् तद्-धर्मो ऽवगम्यते, तथापि पश्चाद् भूयोऽनुग्रहम् आलोच्य बाध्यते। तस्मात् पौर्णमासिका वृधन्वन्तौ आज्य-भाग-मन्त्रौ अनुगृहीतव्या इति (पू.मी.१२.२.७) अधिकरणे निरूपितम्। एवं प्रकृते ऽप्युपक्रमस्थ-नारायणासाधारण-पुरुष-दैवत्य-सर्व-वर्णत्व-श्रुति-लिङ्गापेक्षयाऽऽपसंहारिकीणाम् ईशान-शम्भु-शिव-सर्वेश्वर-श्रुतीनां भूयस्त्वात् स (शिव) एव ध्येयतया प्रतिपाद्यत इति भावः।

प्रतर्दन-विद्यास्थ "माम् उपास्स्व" इति वाक्यस्य इन्द्रादीनां प्रसूतिमत्वात् परिमितैश्वर्यवत्वात् कारणत्वानुपपत्त्या न तेषाम् उपासना कर्मत्वं, किन्तु स्ववस्थ (तच्-छरीरक) (तद्-अन्तर्यामि) परमात्मन एवोपासना-विषयत्वम् इत्य् अन्तर्यामि-परतयार्थो वर्णितः तथा प्रकृते ऽपि सर्व-वर्णत्व-लिङ्ग-पुरुष-श्रुतिश् च साक्षान् नारयणे सम्भाव्यतां तथापि निरुक्त-न्यायेन नारायणान्तर्यामितया परमशिवे ऽपि तत् सम्भवतीति पूर्व-पक्षिणाम् आशयः।

पू.मी. (१.४.७) बहिर्-आज्य-पुरोडाश-शब्दानां याज्ञिक-प्रसिद्ध्या अश्व-वालवत् संस्कृताज्यादिषु शक्तिर् उतासंस्कृतेष्व् इति सन्देहे लौकिक-प्रसिद्ध्य्-अपेक्षया शास्त्रस्थानां प्रसिद्धेर् बलीयस्त्वात् शास्त्रस्थैस् संस्कृतैष्वेव प्रयुज्यमानत्वात् संस्कृत एव शक्तिर् इति प्राप्ते - न वैदिक-प्रयोग-मात्रेण संस्कृते शक्तिः, संस्कारत्वस्याव्यभिचरितत्वात्। प्रयुञ्जते हि केचित् लौकिकाः संस्कारत्वाम् अपहाय जाति-मात्रे। शास्त्रस्था अपि जातिम् अपहाय नहि प्रयुञ्जते। तेन जातेर् अव्यभिचाराद् अन्वय-व्यतिरेकाभ्यां जाति-मात्रे शक्तिर् इति सिद्धान्तितम्। एवं प्रकृते यदि पुरुष-पदस्य नारायणे (वैष्णवे) प्रयोग-मात्रेण शक्तिः कल्प्यते तदा बहिर्-आज्यादीनाम् अपि शास्त्रस्थानां प्रयोग-मात्रेण संस्कृताज्ये विशेष-शक्ति-कल्पना स्यात्। तथा सति निरुक्ताधिकरण-सिद्धान्त-विरोधस् स्याद् इति भावः। [[P62]] न द्वितीयः, यतो या द्वादश देया चतुर्विंशतिर् देया सहस्रं देयं * इत्याधान-दक्षिणासु विधित्सितैकत्वादि-सङ्ख्या-विशेष-प्राय-पाठे ऽप्य् अपरिमितम् इत्यस्य सहस्राधिक-बहुत्व-सङ्ख्या-सामान्य-परत्वेनोपपत्त्या गौरवात् सङ्ख्या-विशेष-शक्त्यभाववद् अत्रापि तद्-अकल्पने ऽपि प्रकरणादिना शिवे नारायणे वा यथोचितं परमात्मनि उत्कृष्ट-देवता-विशेषे पुरुष-शब्दस्य पर्यवसान-सम्भवेन विशेष-शक्तिर् अनावश्यकत्वात्।

न तृतीयः, "आपो वा ऋत्वियम् आचक्षते" इत्यादिना पृष्ठ-शब्दस्य रथन्तरादिषु च यच् छ्रुति-निर्वचनं तस्यापि गौरवान् मीमांसकैः शक्ति-कल्पकत्वानङ्गीकारे पौराणिक-निर्वचनेषु तथात्वाशङ्कानवकाशात्।

नापि चतुर्थः। सर्वत्र सर्वैः प्रयुज्यमानानां शब्दानाम् अन्येषु निषेध-पूर्वकं व्यक्ति-विशेष-वाचकत्व-प्रतिपादकानां वचनानाम् "अपशवो वा अन्ये गो-अश्वेभ्यः" (तै.सं.५.२.६) इतिवत् स्तुति-परत्व-निर्णयात्। "पुरुषस्य विद्म सहस्राक्षस्य" (तै.अ.३.१२) इत्यादिषु पुरुष-पद-प्रयोगस्य, "यस्मात् पर्येति च तस्मात् पुरुष उच्यते" इति लैङ्ग-पुरुष-पद-निर्वचनस्य -

> पुरुषो नाम सम्पूर्णश् शिव-शक्त्यादि-लक्षणः।  
> साम्ब-मूर्ति-धरो नान्यः रुद्रो विष्णुर् अजो ऽपि च॥

इति स्कान्दे परत्र निषेध-पूर्वकं पुरुष-शब्दासाधारण्य-प्रतिपादनस्य च शिवे ऽपि दर्शनाद् उक्त-युक्तीनाम् आभासत्वाच् च।

अन्यथा "य एषोऽन्तरादित्ये हिरण्मयः पुरुषो दृश्यते" इत्यादिषु विषय-वाक्येषु पुरुषत्व-श्रुत्यैव परमात्मत्व-निर्णयात् पूर्व-पक्षस्य [[P63]] च, लिङ्गात् सिद्धान्तस्य चोत्थित्य्-असम्भवेनान्तस्-तद्-धर्मोपदेशाद् इत्याद्य् अधिकरणानि असङ्गतानि स्युः। यत् तु निखिल-पद-सन्दर्भानुसारेण पुरुष-शब्दस्य परमात्माभिधायकत्वं तद् अपि विष्ण्व्-अभिधायकत्वे मानाभावात् पुराणादिषु शिवे ऽपि परमात्म-शब्द-प्रयोग-दर्शनात्। "शब्दाद् एव प्रमित" इत्यत्र "अङ्गुष्ठमात्रः पुरुष" इति पुरुष-श्रुतौ सत्याम् अपि "ईशानो भूत-भव्यस्येति" ईशान-श्रुतेरेव परास्मद्-भाष्ययोः सौत्र-शब्द-पदेन विवक्षितत्वस्य प्रतिपादनात्, पुरुष-शब्दो न नारायणासाधारण इति स्पष्टम्। सर्व-वर्णत्वं च चित्र-पटादि-साधारणं न हरेर् लिङ्गम्। "नाना-वर्ण-कृतीनि" चेत्यादि-गीता-वचनं शिव-विषयम् इति भारत-तात्पर्य-निर्णयावसरे प्रतिपादितम्।

#### शम्भु-शिवादि-शब्दानां नारायण-वाचकत्व-निरासः

यत् तु भारतादौ नारायणे ऽपि शम्भु-शिवादि-शब्दानां प्रयोगात् स एवात्र शिवादि-पदेनोच्यत इति। तद् अपि न। प्रयोग-मात्रेण शक्ति-कल्पने वृत्त्यन्तरोच्छेद-प्रसङ्गात्, मुख्यार्थ-त्यागे मानाभावाच् च, नारायण-नाम-सहस्रोपक्रमे वक्ष्यमाण-नाम्नां "यानि नामानि गौणानि" इति नारायणे गौणत्वोक्त्या हराव् अमुख्यत्वस्य स्पष्टत्वाच् च। अभिधान-कोशेष्व् अदर्शनाच् च। अन्यथा भारत-सङ्गहादौ शिव-नाम-सहस्रे विष्णु-नाम्नां पाठाद्, हरिवंशे - "नामानि तव गोविन्द यानि लोके महान्त्य् अपि। तान्य् एव मम नामानि नात्र कार्या विचारणा" इति हरि-नाम्नां स्व-नामत्वेन शिव-वचनात्, शिवं प्रस्तुत्य "सर्वाणि ह वा एतस्यैकैकं नामधेयानि" इत्याश्वलायन-स्मरणाच् च सर्वत्रानिर्णय एव स्यात्। प्रणवार्थ-मात्रा-प्रतिपाद्य-शिव एवेत्यत्र शिव-धर्माख्य-वायु-संहितादाव् उपबृंहणानि द्रष्टव्यानि। [[P64]] ननु "कारणं तु ध्येयः शम्भुर् आकाश-मध्ये" इति कारणानुवादेन ध्येयत्वाद् हि विधीयते। कारणं च सौबाल-महोपनिषदादिषु नारायण-रूपम् एव निश्चितम् इति तत्रैव शम्भु-शिवादि-शब्दा योगेन वर्तन्त इति चेत् - नास्ति। "ध्यायीत ईशानं ब्रह्म-विष्णुरुद्रेन्द्रास् सम्प्रसूयन्ते" इति सन्निहितेशान एव कारणत्वस्य पर्यवसान-सम्भवे सौबालोपनिषद्-अन्तर-पर-मुख-निरीक्षणायोगात्। "ध्यायीत ईशानम्" इति प्रकृत-विध्य्-उपपादकत्वेन प्रवृत्तस्य "कारणं त्व्" इत्यादि-वाक्यस्यान्य-परत्वानुपपत्तेः। शम्भ्वादि-शब्दानां रूढि-त्यागायानौचित्यात्। ईशानत्वेन कारणत्वेन च निश्चितं प्रकृतं ध्येयम् अनूद्य "आकाश-मध्ये" इति ध्यान-स्थान-विशेषण-मात्रस्यात्र विधानान् न वाक्य-भेदो ऽपि।

#### कारणत्व-मुमुक्षु-ध्येयत्वयोर् हरि-लिङ्गत्वाभाव-प्रतिपादनम्

यद् अपि कारणत्वं मुमुक्षु-ध्येयत्वं च हरेर् एव लिङ्गम् अतः "कारणं शम्भुर्" इत्यनेन प्रसिद्ध-शम्भु-व्यावृत्तिर् एवोच्यते। "शिव एको ध्येय" इत्यत्रापि एको मुख्य-शिव इत्यनेन प्रसिद्ध-शिव-व्यावृत्त्या व्याक्रियते इत्यादि वचनं तद् अप्य् अमूलकत्वाद् उक्त-विरोधाच् चापहास्यम्। स्व-मत-श्रद्धानुगुण्याद् उपनिषद्-अन्तराणाम् अपि शिव-परत्वात् कैटभारेः परेशत्व-गोक्तिर् अनुपपन्नेति। [[P65]]

### अथर्वशिखायाः विष्णु-पारम्य-परत्व-सिद्धान्तः

अत्रोच्यते यम् अथर्वशिखा तावन् मुमुक्षु-ध्येयस्य देवता-विशेष-त्व-निर्णयार्थं न प्रवर्तते। किन्तु ध्येयस्य वस्तुनो जगत्-कारणस्य च तत्र तत्र शाखान्तरेषु प्रत्येकम् उपदिष्टतया कारणम् एव मुमुक्षु-ध्येयम् इति सङ्कल्प्य निश्चेतुम् अशक्नुवतां न्याय-सञ्चारे ऽप्य् अक्षमाणां आर्ति-प्रशमन-वचनोपदेशार्थम् इयं प्रवृत्ता। यत् कारणं तद् एव ध्येयम् इति। ततश् च कारण-वाक्यानां समान-च्छायतया छाग-पशु-न्यायेन सौबाल-महोपनिषदाद्य्-एक-वाक्यतया कारणस्य नारायण-रूपत्वा-विशेष-निश्चयात्।

#### शम्भु-शिवादि-शब्दानां नारायण-परत्वम्

तत्रैव शम्भु-शिवादि-शब्दाः पर्यवस्यन्ति। "सद् एव सौम्येदम् अग्र आसीत्" इत्यस्यैवत्यादि-कारण-वाक्येन "एको ह वै नारायण आसीद्" इत्यस्य "आसीद् एक" इत्यादि-पदानुवृत्त्या समान-च्छायत्वाम्, "न सन् न चासन् शिव एक केवल" इत्यादेर् अतथात्वाच् च स्पष्टम्। "अहम् एकः प्रथमम् आसम्" इति अथर्वशिरसि कथनान् न कारण-वाक्यत्वम् इति वक्ष्यते। न च ध्येय-देवता-विशेष-निर्णयार्थम् इयं प्रवृत्तेति युक्तम्। "कश्च ध्येय" इत्याद्य् औपक्रमिक-प्रश्नस्यातद्विषयत्वात्। प्रश्न-प्रतिवक्तोर् एकार्थ-प्रश्न-प्रतिवचनम् एव सदा न नान्यार्थं, अतो ऽन्यतरार्थे पृष्टे नान्यतर-निर्णयो युक्तः। तत्र प्रश्नस्य यदि देवता-विशेष-विषयत्वं तदा उत्तर-वाक्येषु [[P66]] तदुपदेशः स्यात्। न च दृश्यते। "कारणानां धाते"ति धातु-पदं गण्ड्यन्त-योगात्। "धाता ब्रह्मणि पोष्टरि" इति वैजयन्त्यां नानार्थतयाभिधानात्। "अनादि-निधनो धाता शङ्ख-चक्र-गदाधरः" इति रामायणे, "एकस् त्व् एव भगवान् धाता नारायणः स्वयम्" इति भारते भगवत्य् अपि प्रयोगात्, "नारायणाद् ब्रह्मा जायते चाविरिञ्चाद् रुद्रोऽङ्गुलम्" इति चतुर्मुखस्य कर्म-वश्यतया मुमुक्षु-ध्येयत्वायोगाच् च नोत्तरं भवति। नहि सन्देहेन पृष्टारं प्रति नानार्थ-शब्द-योग्यार्थ-श्चातर्क-कथनम् उपपद्यते। एवं शम्भु-शिवेशानादि-शब्दैर् अपि न देवता-विशेषोपदेश-सम्भवः। शुचित्वात् शुभत्वात् सुख-सुम्नाश्नयत्वाश्रयादि-गुण-योगेन क्वचिद् अन्यत्रापि बहुशः प्रयोग-दर्शनेन तेषाम् अपि नानार्थत्वात्। "शिवः शिवानाम् अशिवो ऽशिवानाम्" "शिवं कर्मास्तु प्रजापतिः" "शिवः शिवो भूत्" "सर्वश् शर्वश् शिवः स्थाणुः" (वि.स.४) इत्यादिषु शिव-शब्दस्य, "नित्यं हि नास्ति जगति मूर्तं स्थावर-जङ्गमम्। ऋते तम् एकम् ईशानं पुरुषं लोक-जीवनम्॥" "अस्येशाना जगतस् सुवर्दृशम् ईशानम् इन्द्र तस्थुषः" "त्वाम् इद् धि हवामहे" (तै.सं.४.१.४) "उतामृतत्वस्येशानः" (पु.सू.) इत्यादिषु ईशान-शब्दस्य "विश्व-शम्भूवसे साधु-कर्मा," (तै.सं.४.६.२) इति विश्व-कर्मणि, "विश्वादा विश्व-शम्भूः" (ना.१.१) इति नारायणे, "महिना विश्व-शम्भूः" (तै.सं.३.१.११.६) इत्य् अग्नौ, "शम्भूर् मयो-भूः" इति सोमे, "शम्भुर् भगवान् जातः प्रभुः" इति भारते, "शुण्ड-मेवचन-शम्भो पितामह-पितामह। समे शत्रु-महान् शम्भो" इति नारदीयादौ चतुर्मुखे च शम्भु-शब्दस्य प्रयोगा दृश्यन्ते। शिवे तु पद्मरागे हरौ नीले शिवं गले इति वैजयन्त्यां, "शिवो महेश्वरश् शङ्ख-माने क्लीबे तु मङ्गले। शुद्धे विष्णौ शिवा क्रोष्ट्र्याम्" इति रत्नाकरे च।

> शिवो मोक्षे च कीले च सलिले च शिवो हरौ।  
> शिवं भद्र-शिव-शम्भुः शिवा गौरीत्य् अन्यत्र॥

[[P67]]

ईशानो शिव-धातारौ" इति वैजयन्त्याम्। ईशा-शब्दस्य शम्भु-धृति-हरादिषु इति तत्रैव। "विश्वात्मा प्राणदश् शम्भुः द्युतिमान् च सनातनः। भुञ्जीशो मुर-रिपुः पुराण-पुरुषोत्तमः" इति रत्नाकरे नारायण-पर्याये। "शम्भुस् स्वयम्भू-र् हिरण्यगर्भः" इति चतुर्मुख-नाम-पाठे शम्भु-शब्दस्य चानेकार्थत्वम् अभिधीयते। न च शिवादि-शब्दानाम् अन्यत्र प्रयोगा गौणः। शक्यार्थ-तत्-सम्बन्ध-व्यवहित-बुद्धेर् असिद्धेः। "या ते रुद्र शिवा तनूः", (तै.सं.४.५.१) "शिवं कर्मास्तु", "शिवास् ते सन्तु पन्थानः", "अस्येशाना जातो विष्णु-पत्नी" (तै.सं.४.४.१२) "ईशानो भूत-भव्यस्य", इत्यादिषु विशेष्य-नियततया प्रयोगानुपपत्तेश् च। न हि गौणाः विशेष्य-नियताः। न वा विशेष्य-नियता गौणा लोके वेदेऽप्य् अदर्शनात्। "कृष्णोऽश्व-विकर्णक-कृष्णाजिनानि पुष्णानी"त्य् अदर्शनाच् च। यद्यपि भगवच्छब्दस्य "पूज्य-पदार्थोक्ति-परिभाषा-समन्वितः। शब्दो ऽयं नोपचारेणान्यत्र ह्य् उपचारतः" इति नारायणे मुख्यत्वम् अन्यत्र गौणत्वं चोक्तम्, तथापि "ऐश्वर्यस्य समग्रस्य वीर्यस्य यशसः श्रियः। ज्ञान-वैराग्ययोश् च षण्णां भग" (वि.पु.६.५.७४) इति नारायण-गत-समग्रैश्वर्यादि-गुणेषु भग-शब्दस्य मुख्यत्वाद् व्यपदेशः। न तु मतुप्-प्रत्ययान्तस्य कृतः। मत्वन्तस्य तु सर्वदा भग-शब्द-शिव-सम्बन्धि-वाचितया सम्बन्धिनि विशेष्य-नियतत्वेन, "भगवती" इत्यादि-प्रयोगाः। न क्वचिच् छिवादि-नाम्नाम् अन्यत्र गौणत्वे प्रमाणम् अस्ति। "यज्ञाङ्गो ह्य् अग्निर् दुग्ध-दोहकः" इत्यादौ गौणत्वे ऽपि वा न विशेष्य-नियतता। "पव-लिङ्ग-द्वन्द्व-तत्पुरुषयोः" इत्यस्य "लिङ्गम् अशिष्यं लोकाश्रयत्वाद्" इति न्यायेनापवाद-मात्रं क्रियते। अत एव तस्यापाङ्ग-शब्दस्याऽनियमेन पुंलिङ्गता कुशल- [[P68]] प्रवीणાદિ-शब्दानां रूढत्वाद् एव न तु गौणत्वाम् इत्य् अयम् अर्थः। "तुल्यास्य-प्रयत्नं सवर्णम्" इति सूत्रे तुल्य-शब्दस् त्व् अयं सदृश-पर्यायः। यथा "प्रवीणः कुशलः प्रतिलोमः अनुलोम" इत्य् अवयवार्थाभावः, एवं तुल्य-शब्दो ऽपि इति कैयट-कृता व्यवस्थापितः। तस्माच् छिवादि-शब्दाश् शिव-नाम-पर्याय-पाठे ऽप्य् अर्थान्तरेष्व् अपि स्वतन्त्र-प्रयोग-दर्शनाद् उग्र-भीमादि-शब्दवन् नानाऽर्था एव।

किञ्च "रुजं द्रावयते यस्माद् रुद्रस् तस्माज् जनार्दनः। ईशनाद् एव चेशानो महादेवो महत्त्वतः। पिबन्ति ये नरा नाकं मुक्तास् संसार-सागरात्। तदाधरो यतो विष्णुः पिनाकीति ततः स्मृतः।"

> शिवस् सुखात्मकत्वेन शर्वश् शरोधनाद् धरिः।  
> कृत्यात्मकम् इदं देहं यतो वस्ते प्रवर्तयन्॥  
> कृत्तिवासास् ततो देवो विरिञ्चश् च विरोचनात्।  
> ब्रह्मणो ब्रह्म-नामासाव् ऐश्वर्याद् इन्द्र उच्यते॥  
> एवं नाना-विधैश् शब्दैर् एक एव त्रिविक्रमः।  
> वेदेषु स पुराणेषु गीयते पुरुषोत्तमः॥ इति ब्रह्माण्डे।

सर्वे ऽप्य् एते शब्दा नारायणे निरुच्यन्ते। एवं भारतादौ नाम-निर्वचनावसरे नाम-सहस्रे च प्रयोगा द्रष्टव्याः।

#### यानि नामानि गौणानीत्य् उक्तेस् तात्पर्य-कथनम्

यत् तु "यानि नामानि गौणानी"ति नाम-सहस्रोपक्रमे तु शिवादि-नाम्नां गौणत्वाम् उक्तम् इति तत् न। भगवत्य् असाधारण-तद्-गुण-योगेन प्रवृत्तेः [[P69]] नामभिस् सकल-कल्याण-गुणास्पदत्वं नाम-सहस्र-निरूपणे प्रतिपादयितुम् इति तत् तात्पर्यम्। अन्यथा "किम् एकं दैवतं लोके किं वाप्य् एकं परायणम्" इति उपक्रम-गत-प्रश्न-प्रतिवचनाभ्यां निश्चित-पर-भावस्य भगवतो गौण्या पर-नाम-भाक्तत्व-लक्षण-निष्कर्ष-प्रसङ्गात्। "श्रीपतिः श्रीमतां वरदः शङ्ख-भृन्-नन्दकी चक्री शार्ङ्ग-धन्वा गदाधरः" इत्यादीनां गौणत्वायोगात् प्रायिकत्व-कल्पन-क्लेश-प्रसङ्गात्। "विख्यातानि महात्मनः" इति प्रसिद्धि-प्राचुर्यानुपपत्तेश् च।

#### चतुर्मुखादौ नारायण-शब्द-प्रयोगस्य तात्पर्य-कथनम्

ननु शम्भु-शिवादि-शब्दानां प्रयोग-मात्राद् भगवद्-वाचकत्वे ब्रह्मा "नारायणात्मासौ। नारायणाख्यो भगवान् ब्रह्मा लोक-पितामहः।" इति विष्णु-पुराण-कौर्मयोः।

"स चाप्सु शयनाद् एव शिवात्मा स्वेच्छया चिरम्।  
नारायणाख्याम् अभजच् छक्ति-रूपः प्रजापतिः॥"

इत्य् आश्वलायन-स्मृतौ च चतुर्मुखे ऽपि नारायण-शब्द-प्रयोगाद् वाचिकम् अपि व्यवस्था न स्याद् इति चेत्, न। किं नारायणादि-शब्दानाम् अन्यत्र प्रयोगाद् अव्यवस्था? उत अन्य-शब्दानां भगवति प्रयोगात् तथेति। नाद्यः। चतुर्मुखादौ नारायण-शब्द-प्रयोगानां भगवद्-अन्तर्यामिकत्वामृतस्य तत्तत्-प्रकरण-स्व-स्फुटत्वाद् - [[P70]]

> पुष्णांस् त्व् ओजो-गुणं तत्र स्वयं विश्वेश्वरो हरिः।  
> ब्रह्मा भूत्वा सृजत्य् एष विसृष्टौ सम्प्रवर्तते॥ (वि.पु.१.२.६१)
>
> विश्व-रूपी जनार्दनः। सृष्टिं करोति ब्रह्म-रूप-धृत्। ब्रह्मावस्थाभिर् अशेष-मूर्तिः

इति भगवद्-अन्तर्यामिकत्वाम् एव हि चतुर्मुखस्य तत्र तत्र दृश्यते। तन् निबोधयता स्वेन भगवान् सम्प्रवर्तते। इत्य् उपक्रम्य-

> नारायणाख्यो भगवान् ब्रह्मा लोक-पितामहः।  
> उत्पन्नः प्रोच्यते विद्वन् नित्य एवोपचारतः॥

सर्ग-काले जल-शयनानन्तरं नारायणाख्या-विशिष्टो भगवान् नित्य-पितामहान्तर्यामी स उपचाराद् उत्पन्नः प्रोच्यत इति अत्रापि तद् एव प्रतिपाद्यते। "इदम् उदाहरन्त्य् अत्र श्लोकं नारायणं प्रति। ब्रह्म-स्वरूपिणं देवम्। आपो नारा इति प्रोक्ता" इत्यस्मिन्न् अपि चतुर्मुख-शरीरकस्य जले स्थितस्य भगवत एव नारायण-सञ्ज्ञा निरुच्यते। एवं "ब्रह्मा नारायणात्मासौ" "ब्रह्मा नारायणात्मकः" "नारायणः परो चिन्त्यः" "ब्रह्म-रूपी भगवान्" इत्यादिकम् अपि द्रष्टव्यम्। अतो न तत्र चतुर्मुखस्य स्वातन्त्र्येण नारायण-शब्द-भाक्तत्वं दृश्यते। नैतावतातिप्रसङ्गः। अन्यथा "सर्वं नारायणः" "विश्वं नारायणं देवम्" इति सौबालादि-प्रयोगान् नारायण-शब्दस्य ज्ञान-मात्रे ऽतिप्रसङ्ग इत्य् एव किन्न शक्येत?। आश्वलायन-वचने ऽपि स्वेच्छया चिरम् अप्सु शयनाद् एव परिशुद्धात्मा प्रजापतिः, शक्ति-रूपः भगवच्-छरीर-भूतस् सन् नारायणाख्याम् अभजद् इत्य् उक्त्वा स्वातन्त्र्येण नारायण-शब्द-भाक्तत्वान् न निदर्शितम्। किञ्च नारायणाख्यां नारायणस्य [[P71]] आख्याम् एव चतुर्मुखः प्राप्तवान् न तु स्व-मात्र-निष्ठां काम् अपि सञ्ज्ञां इत्य् एतावता कथं ब्रह्मणो नारायण-सञ्ज्ञकत्वं? नारायण इत्य् आख्याम् इति विग्रहे स्वार्थ-त्यागः। लक्षणया परार्थ-स्वीकारश् चेति दोष-द्वयम्। नारायणस्येति षष्ठी-समासे लक्षणा-मात्रम्। अपि च दूरे क्रीडनकासक्तं पुत्रं नारायणाह्वयम्। प्लावितैन स्वरेणोच्चैर् आजुहाव मुमूर्षुर् यः" इति वन् नारायणाख्याम् अभजद् इति सङ्केत-साङ्केतिकत्वेन प्राप्तस्य नारायण-शब्दस्य चतुर्मुखे कथम् अनादि-वाच्यत्वम्?। अन्यथा शङ्कर-शब्दस्य भाष्य-कारादौ प्रयोगात् "तथा शङ्कर-शब्दो ऽयं महादेवे व्यवस्थित" इत्याद्य् अनुपपन्नं स्यात्। अत एव शिवादि-पदवन् नारायण-शब्दस्य नानार्थेषु सङ्ग्रहो न कृतः। अप्रामाणिक-नाना-शक्ति-कल्पने गौरवात्। लोक-वेदाभिधान-कोशेषु विशेष्य-निरपेक्ष-स्वातन्त्र्य-प्रयोगस्य देवतान्तरेष्व् अदर्शनात्, "न तु नारायणादीनां नाम्नाम् अन्यत्र सम्भवः। अन्यथाऽऽम्नाय-गतिर् विष्णुम् एव प्रकीर्तयेत्" इति वामने कण्ठत एव परत्व-निषेधाच् च, नारायणादि-पदानां भगवत्य् एवासाधारण्यान् नाव्यवस्था।

#### नारायणस्य सर्व-शब्द-वाच्यत्वम्

अन्य-शब्दानां भगवति प्रयोगात्। सर्व-प्रमाणानां भगवत्-परत्वान् नाऽरिष्टम्। तथाहि-

"वेदाक्षराणि यावन्ति पठितानि द्विजातिभिः। तावन्ति हरि-नामानि कीर्तितानि न संशयः।" (वेदैश् च सर्वैर् अहम् एव वेद्यः)। (सर्वे वेदा यत्-पदम् आमनन्ति) (सर्वे वेदा यत्रैकं भवन्ति (तै.अ.३.११.१)) इति सर्व- [[P72]] वैदिक-शब्द-प्रतिपाद्यत्वो भगवतस् सिद्धे "सर्वं खल्व् इदं ब्रह्म" (छा.३.१४.१) इत्याद्य्-अभिधानाच् च-

> सर्वेषां तु स एवैक नामानि कर्माणि च पृथक् पृथक्।  
> वेद-शब्देभ्य एवादौ पृथक् संस्थाश् च निर्ममे॥  
> नाम-रूपं च भूतानां कृत्यानां च प्रपञ्चनम्।  
> वेद-शब्देभ्य एवादौ देवादीनां चकार सः॥ इति

मानव-विष्णु-पुराणादि-वचनैः लोक-वेदाधिकरण-न्यायाच् च वैदिक-लौकिक-शब्दानाम् अभेदात् भगवतस् सर्व-शब्द-वाच्यत्वं निश्चीयते।

> लौकिका वैदिकाश् शब्दा ये चान्ये सन्ति पार्वति।  
> ते सर्वे शाम्भ-नामानस्युर् नాత్ర कार्या विचारणा॥  
> आत्म-ब्रह्मादयश् शब्दास् तम् ऋते विष्णुम् अव्ययम्।  
> निवर्तन्ते तद् अन्यत्र वृद्धि-गम्भीर-निःशब्दवत्॥ इति पाद्मे।
>
> सर्व-शब्दाभिधेयत्वं सर्व-नियामकत्वात्।  
> न तु सर्व-स्वरूपत्वात् सर्व-भिन्नो यतो हरिः॥ इति मात्स्ये।
>
> सर्व-नियामको विष्णुः सर्व-नाम्नाभिधीयते।  
> एष सो ऽन्व् असाव् इति न तु सर्व-स्वरूपतः॥  
> न क्वाचित् किञ्चिन् नामास्ति तम् ऋते पुरुषोत्तमम्।  
> सर्व-शब्दाभिधो ह्य् एष सर्व-वेदाभिधो ह्य् असौ॥  
> सक-लोकाभिधायेण तेषां तद्-उपचारतः। इति वामने।
>
> सर्व-नाम्नाभिधेयश् च सर्व-वेदे स्थितश् च सः॥ इति स्कान्दे।
>
> वासुदेवं तथा विष्णुम् आत्मानं च ततो विदुः।  
> सञ्ज्ञा-भेदैस् स एवैकः सर्व-शास्त्रामिसंस्कृतः॥ इत्य् आनुशासनिके। [[P73]] तथात्वं कण्ठतो ऽप्य् उक्तम्। नाम-रूप-व्याकरणाद्य्-अधीनेदम् उपपन्नम् इति अतो निपुणतरं निश्चेयिष्यते। एवं समीचीन-न्यायोपबृंहित-वचनैः भगवतः सर्व-शब्द-वाच्यत्व-साधनात् प्रयोग-मात्रेण शक्ति-कल्पने वृत्त्यन्तरोच्छेदः। नारायण-पर्याये शिवादि-नाम्नां पाठो न दृश्यत इति चोद्यम् अपास्तम्। "सर्वाणि ह वा एतस्य नामधेयानि" इति शिव-विषयकम् आश्वलायन-वचनम् अपि स्तुति-मात्रम्। शिवस्य सर्व-शब्दाभिधेयत्वानुपपत्तेः, तस्य कर्म-वश्यतया जीवत्वेन तुरीय-शिव-खण्डने वक्ष्यमाणत्वात्। लौकिक-वैदिकाभिधान्तरेषु प्रयोगाभावेन सर्व-शब्दानां शिव-पर्यायत्वानुपपत्तेश् च। लैङ्गादौ शिव-नाम-सहस्रे च नारायणादि-शब्दानां प्रयोगो नास्त्य् एव। केषांचिद् विष्ण्व्-आदि-नाम्नां श्रवणे ऽपि साऽद्वैत-श्रुत-सात्त्विकानेक-वचन-विरोधात् "बृहद्-रथन्तरौ क्षणाद्" इति न्यायेन तथोपासनार्थतया वा स्तुति-परतया वा तन् नेयम्।

#### शिव-वाचक-शब्दानां भगवत्-पर्यवसायित्वम्

> यत् त्वां सर्व-ग देव त्वाम् एवाहं जनार्दन।  
> आवयोर् अन्तरं नास्ति शब्दैर् अर्थैर् जगत्-पते॥ (हरि.भवि.पर्व अ.८८ श्लोक ६०)
>
> नामानि तव गोविन्द यानि लोके महान्त्य् अपि।  
> तान्य् एव मम नामानि नात्र कार्या विचारणा॥ (तत्रैव श्लोक -६१)
>
> त्वद्-उपासक-शान्त्यर्थं सैवास्तु मम गोपते।  
> यदि त्वां घ्नन्ति ते देव स मां घ्नीष्ट न संशयः॥ (तत्रैव श्लोक -६२)
>
> तवाधिष्ठानतो यतो देव अहं भूत-पतिस् ततः। (तत्रैव श्लोक -६३)

इति हरिवंशे कैलास-यात्रायां शिव-वचनम् अपि स्वास्य [[P74]] भगवद्-अन्तर्यामिकतया तत्-कार्य-कर्तृतया सर्वे ऽपि स्व-वाचकाः विशेष्य-भूत-भगवत्-पर्यवसायिनः न स्व-मात्र-निष्ठा इति द्योतनार्थं प्रवृत्तम्।

उपक्रमे "अहं त्वाम्" इति सामानाधिकरण्येन श्रुतिषु श्रूयमाणं सर्वम् अपि स्व-शब्दस्य भगवच्छब्द-सामानाधिकरण्यम् अनूद्य "तत् सर्वम्" इत्यनेन "सर्वगतत्वाद् अनन्तस्य स एवाहम् अवस्थित" इतिवत् "अवस्थितेर् इति काशकृत्स्न" इति न्यायाद् भगवद्-अन्तर्यामिकतया सङ्घटितम्। न च "सर्वम्" इत्य् एतद् "अहम्" इति शिव-वाचकेन पूर्वेणोत्तरेण वा सदाकाङ्क्षताम् इति वाच्यम्। तथापि सन्निहित-भगवद्-वाचक-त्व-पद-द्वय-मध्य-पतित्वात् तस्य मुन्य् एव घटः, "सद् एव सौम्येदम् आसीत्" इतिवद् व्यापक-वाचित्वाऽपद-सङ्गत्व-प्रकारेण स्व-व्याप्यत्वाप्रदर्शन-मुखेन च तद्-दृढीकरोति - "त्वाम् एवेत्यादिना"। जनार्दन-मद्-अन्तर्यामितया संहारयितेत्य् आशयः। यथा स्वस्य भगवता नियाम्यत्वाद् अस्वातन्त्र्ये सत्य् अपि शाब्द-सामानाधिकरण्ये स्वतंत्र-महान्तरा भगवत्-तात्पर्यम्, तथा भगवद्-व्यतिरिक्त-कृत्स्न-निषेध-पराणि "नेह नानास्ती"त्यादि-वाक्यान्य् अपि प्रवृत्तानीति द्योतयितुम् आह "आवयोर्" इत्यादि। द्विवचनेनास्वतन्त्रयोः भेदः अन्तरं नास्तीति स्वातन्त्र्येण निषेधश् च दर्शितः। उक्तेऽर्थे हेतुम् आह- "जात्यत" इति। "अन्तरं नास्ती"त्यत्रैक-शब्द-भाव-वाचक-शब्दानाम् अपि स्व-वाचकत्वाभ्रमं वारयितुं स्व-वाचकानां स्व-मात्र-निष्ठत्वाच् च निरसितुम् आह- "नामानी"ति। तत्र नामान्य् एव मम नामानि न तु प्रत्येकं सन्ति, तव तु न तथेति भगवन्-नाम-व्यापकत्वं स्व-प्रकारेण दर्शितम्। स्वम् उपासम् अप्य् आचष्टे - "त्वद्-उपासे"ति। स्वास्मिन् पारम्य-भ्रमाद् भगवति जीवत्वाऽबुद्ध्या निघ्नतो निन्दति - "यश्" चेति। व्यापक-देहिणि व्याप्य-देहा-वश्यम्भावाद् इति भावः। उक्तम् अर्थं स्वास्य भगवत्-साम्यत्वेनाप्य् उपपादयति - [[P75]] त्वद्-विस्तार इति। स्वास्य भूत-पतित्वम् अपि तत एवेत्य् उपसंहरति-अहम् इति। त्वयि सर्वं प्रतीयते। त्वत्तस् सम्भवत् किञ्चन -

> न त्व् अस्ति विना देव त्वया विरहितं क्वचित्।  
> सर्वं त्वाम् एव देवेश विना किञ्चित् त्वया नहि॥ (हरि.भवि.पर्व अ.४४ श्लोक, ६३ एवं ६४)

इति पूर्वोत्तर-वाक्यैश् चायम् अर्थः स्पष्टः। किञ्च तत् यानि नामानि तान्य् एव ममेति नाम्नाऽनियमेन अन्य-सम्बन्ध-पूर्वकम् अन्यत्र वृत्ति-कथनेन शिवे तेषां गौणत्वम् अवसीयते। "सिंहो माणवक" इत्यादौ तथा नियम-दर्शनात्। "घनसारश् चन्द्रमः"। "चक्रवाको रथाङ्गाह्वय-नामकः"। "हरिद्रा निशाऽऽख्यया" इतिवत् लाघवेनोक्ति-लिप्सया पर-नाम्नां पर-नामत्वाकथनं न गौणत्व-सूचकम् इति चेत्, तत्रापि गौणत्वे बाधकाभावात् नोक्त-नियम-भङ्ग इत्य् एके। उभयत्र प्रयोग-प्राचुर्या-विशेषात् तत्रोक्त-नियमापवादेन लाक्षणोक्ति-रूपत्व-कल्पने कृते तद्-वैपरीत्याद् भगवन्-नाम्नाम् अन्यत्र निषेधाच् च गौणत्वम् एवेत्य् अन्ये। तद् एवं शम्भु-शिव-रुद्रेशानાદિ-शब्दानां गौणत्वे मुख्यत्वे, अन्यत्र गौणत्वाम् इत्यत्र भगवति नारायणादि-शब्दानाम् इव सात्त्विकस्य प्रमाणस्यादर्शनात् तेषां संशायकत्वेनानुत्तरम् एवेति स्थितम्। अपि च भगवत एव अपहत-पाप्मत्वास्य तदितरेषां शिवाદીनां सर्वेषाम् अपि कर्म-वश्यस्याग्रे प्रपञ्चयिष्यमाणत्वात् मुमुक्षु-ध्येय-प्रश्नं प्रति शिवादि-पदानाम् उत्तरत्वाऽयोग्यता-पराहतम् इति पूर्वम् एवानुसन्धेयम्।

#### "कारणं तु ध्येय" इति वाक्यार्थ-निर्णयः

तस्माद् अत्र कारणानुवादेन ध्यान-विधाव् उक्त-दूषणाभावात् ध्येय-पद-घटित-प्रश्नं प्रति तादृश-वाक्यस्यैवोत्तर-वाक्यवत् स्वारसतो झटिति बुद्धाव् अधिरोहात् प्रश्नान्तरो- [[P76]] त्तर-व्यवच्छेदक-तु-शब्द-स्वारस्याच् च "कारणं तु ध्येयस् सर्वैश्वर्य-सम्पन्नस् सर्वेश्वर" इत्य् एतद् एवोपक्रम-गत-ध्येय-प्रश्नं प्रति भवत्य् उत्तर-रूपम्। विधि-वाक्यं "ध्यायीतेशानं" "सर्वम् इदं शिव एको ध्येयः" इत्यादीनि तु सर्वाणि तद्-अर्थानि। "धाता ध्याते"ति पुल्लिङ्गता च विधि-गत-सर्वेश्वर-पदाभिप्रायेणोपपन्ना। अत्र शम्भु-शिवेशानादि-पदानि साधारणत्वात् तत्वताऽऽम्नाय-योग्यत्वाच् च प्रकृते कारण-शब्दाभिप्रेते ऽपहत-पाप्मनि भगवति नारायणे योग-मुखेन ध्येयत्वोपपादकानि भवन्ति। तत्-सर्वम् अभिप्रेत्योक्तं वेदार्थ-सङ्ग्रहे "कारणं तु ध्येयता-परत्वाद्" वाक्यस्येति। व्यासरायैर् अप्य् अस्य प्रकरणस्य "कश्च ध्येय" इत्य् उपक्रम्य "कारणं तु ध्येय" इत्यनेन कारणत्वम् अनूद्य ध्येयत्व-विधि-परत्वावगमाद् इति सर्व-व्याख्यानाधिकरणे प्रतिपादितम्। यद्यपि प्रश्न-वाक्ये ध्येय-सिद्धवत्-कारेण तद्-विशेष एव क इत्य् अनुयोग-दर्शनाद् अत्रोत्तरे ऽपि ध्येयानुवादेन कारणत्व-रूप-विशेषो विधिर् इति भासते, तथापि अन्यत्र प्रसिद्धयोः कारण-ध्येय-पदार्थयोः सम्बन्ध-मात्र-विधानेन पर्यवसानाद् गत्या प्रश्न-शान्ति-सम्भवात् प्रथमोद्दिष्टस्य कारणस्यैव उत्तर-वाक्ये उद्देश्यत्वाश्रितम् इति न दोषः। तत्र औपक्रमिक-प्रश्नोत्तरतया प्रधानस्यास्य कारण-ध्यान-विधेस् तद्-इति परमात्मनि प्राणादीनां लयानुसन्धानं विधीयते "प्राणं मनसी"त्यादिना। "प्राणं सह-करणैर् मनसि संप्रतिष्ठाप्य ईशानं ध्यायीते"ति यत् तत् प्राणादिकं नादान्ते परमात्मनि सम्प्रतिष्ठाप्येति तद् अर्थः। न चात्र ध्येयस्येशानत्वं विधेयम् इति वाच्यम्। ध्येयानुवादेनेशानत्वस्य परमात्मनि प्राणादि-सम्प्रतिष्ठापनस्य च च विधाने वाक्य-भेद-प्रसङ्गात्। उपक्रमे ध्येय-सिद्धवत्-कारेणास्मिन् प्रकरणे सर्वत्र तद्-अनुवादावश्यम्भावात्। न च प्राणादीनां संप्रतिष्ठापनस्य मनसि परमात्मनि च विधानात् त्वापि वाक्य-भेद इति शङ्क्यम्। तथात्वस्य द्वयोर् अप्य् अविशेषात्, त्वत्-पक्षे गौरवाधिक्यात्। वस्तुतस् तु "हविर्धाने ग्रावभिर् अभिषुत्याहवनीयं हत्वा प्रत्यञ्चः पर्येत्य सदसि भक्षान् भक्षयन्ती"त्यत्र (तै.सं.६.२.११) इत्यत्र [[P77]] हविर्धान-प्रत्यग्-गमनानुवादेन भक्ष-मात्र-विधिवद् अत्रापि ध्यान-विध्यादि-प्राप्तस्य चित्तैकाग्र्य-समाधान-रूपस्य, सकल-करणानां मनसि प्रतिष्ठापनस्य चित्त-समाधान-प्रयोजक-श्वास-निषेध-रूपस्य प्राण-प्रतिष्ठापनस्य वाऽनुवादेन परमात्मनि तल्-लयनानुसन्धान-मात्र-विधानान् नास्मन्-मते वाक्य-भेदो ऽपि। अतः "पञ्चदशान्याऽऽज्यानी"त्यादौ वाक्य-भेद-भयाद् आज्यादि-पदानां रूढानाम् अपि कल्प्य-वाक्य-शेष-समर्पित-स्तोत्र-विशेषवद् इहेशान-पदस्य योग-मुखेन मुमुक्षु-ध्येय-कारण-भूत-नारायण एव प्रवृत्तिर् इति युक्तम् अभ्युपगन्तुम्। अन्यथा वाक्य-शेषानर्थक्याच् च। महोपनिषदि "एको ह वै नारायण आसीन् न ब्रह्मा नेशानः" इति। पैङ्गल-रहस्ये "एको ह वै नारायण आसीन् न ब्रह्मा न च शङ्करः" इति कारण-कोटेर् बहिष्कृतस्येशानस्य कथं वा मुमुक्षु-ध्येयत्वेन अत्र विधानम्। "कारणं तु ध्येय" इति वक्ष्यमाण-भगवद्-ध्यानाङ्गतया रुद्र-ध्यानम् इह विधीयत इत्य् अपि गौरव-पराहतम्। "न ब्रह्मा नेशान" इत्यत्र योगाऽर्थैः कारणाद् बहिष्क्रियते। अत्र तु रुद्रो ध्येयतया विधीयत इति च व्याख्यातं दूषितम्। कारणस्य निरङ्कुशैश्वर्य-वत्त्व-योगात्। कर्म-वश्यस्य ध्येयत्वायोगाच् च कस्यचिद् ईशानस्य निषेधः कस्यचित् ध्येयत्वाविधिर् इति शिव-द्वैविध्य्-उक्तिश् च निष्प्रमाणाभावाद् एव निरसिष्यते। "एको ह वै नारायण आसीद्" इति महोपनिषद्-गतैक-शब्द-स्वारस्यान् नारायणेतर-सर्व-निषेधेन तत्-कल्पनोच्छेदाच् च। अत्र वक्तव्यं महोपनिषद्-विचारे दर्शयिष्यते। [[P79]]

(Page 78 is a duplicate of 77)

#### ईशान-शब्दस्य भगवत्-परत्वोपपादनम्

मोक्ष-धर्मे -
> सो ऽनिरुद्धस्स ईशानो व्यक्तिस् सा सर्व-कर्मसु।  
> नित्यं हि नास्ति जाति-मूर्तं स्थावर-जङ्गमम्॥  
> ऋते माम् एकम् ईशानं पुरुषं लोक-जीवनम्।  
> आद्यं पुरुषम् ईशानं पुरुहूतं पुरुष्टुतम्॥  
> मङ्गल्यं मङ्गलं विष्णुं वरेण्यं वरदं शुभम्।

इति च भगवति बहुशः प्रयोगात् तत्रैवायम् ईशान-शब्द इति निश्चेयम्। अपि च तत्-पद-प्रवृत्ति-निमित्त-निरवधिकैश्वर्यं भगवत्य् एवोपपन्नम्। ("ने तस्येशे कश्चने"ति ईशान्तर-निषेध-पूर्वकं तत्र तत्रैव तद्-उपपादनात्)। (विद्युतः पुरुषाद् अधि) (अम्भस्य पारे) (यम् अन्तः समुद्रे) (श्रियश् च ते लक्ष्मीश् च पत्न्यौ) इति श्रुति-लिङ्गाभ्यां तद्-अनुवादस्य भगवत्य् एव तात्पर्यम् इति वक्ष्यमाणत्वात्। ("पतिं विश्वस्यात्मेश्वरम्" इति नारायणानुवाके)। ("अग्निर् देवानाम् अवमो विष्णुः परमः तद्-अन्तरेणान्यास् सर्वा देवता" इत्य् ऐतरेयके)। "अग्निर् अवमो देवतानां विष्णुः परमः। देवता-कर्क-स्वोभयतः परिगृह्य" इति तैत्तिरीये चायम् अर्थो विशदी-कृतः। न च "पतिं विश्वस्यै"त्यत्र विश्व-शब्दस्य "विश्वस्माद् इन्द्र उत्तर" इत्यत्रैव सङ्कोचः शङ्कनीयः। तत्र "तं भूतान्य् अप्य् अक्रोशन् प्रलदन्" इति कर्म-वश्यत्वाद् अपहत-पाप्मत्वेन श्रुति-प्रसिद्धे भगवति बाधकाभावेन शिव-शब्द-सङ्कोचानुपपत्तेः। "आत्मेश्वरम्" इत्यनेनात्मैव ईश्वरो यस्येति ईश्वरान्तर-निषेधाच् च। [[P80]]

#### "अग्निर् अवमो देवतानाम्" इति श्रुत्यर्थ-विचारः

यत् तु "अग्निर् अवमो देवतानाम्" इत्यत्राग्नेर् अवमत्व-कथनम् असदर्थापादन-रूपं परम-शिवापेक्षया निकर्षाभिप्रायं वा। "अग्निर् मुखं प्रथमो देवतानाम्" "अग्निर् वै प्रथमो देवतानाम्" (तै.ब्रा.२.४.३), "अग्निर् एव तु प्रथमो देवतानाम्" (म.८.४), "अग्निस् सर्वा देवताः" (तै.सं.५.५.१) "राजाना वा एता देवतानां यद् अग्नीषोमौ" (तै.सं.२.६.२) इत्यादि-श्रुतिभिः, यथा "अग्निर् देवानां स्याद् ऋतुनां कुसुमाकरः। द्वि-पदां ब्राह्मणः श्रेष्ठः हुताशन-पुरोगमाः।" इति पुराण-वचनैः मुख्यत्वाद् अग्नि-देवतेति जैमिनि-सूत्रेण चाग्नेर् उत्कर्ष-प्रतिपादनात्। अतः तत्-समान-योग-क्षेमतया "विष्णुः परम" इत्य् अपि तथेति। तद्-असत् (अग्नि-मुखत्व-कथनं न प्राधान्य-परम्)। मुख्य-द्वाराऽभ्युपायेषु ताम्रे च वदने मुखम् इति नानार्थ-दर्शने ऽपि (अग्निर् अवमो देवतानाम्)। "अग्निं वै जातं पाप्मा जग्राह" (तै.अ.२.१.६) इत्यादि-निष्कर्ष-श्रुति-लिङ्ग-रूप-बाधात्। "अग्नेस् त्रयो ज्यायांसो भ्रातर आसन् - तान् देवान् भैणम् ऐच्छन्" इत्यारभ्य तम् अन्वविन्दन्, तम् अब्रुवन्न् उप न आवर्तस्व हव्यं नो वहेति देवानां हविस्-स्वीकारस्याग्न्याधीनत्वेन वैदिक-प्रसिद्ध्या तथा तस्य हव्य-वष्टृत्वेन देवानां बहिर्मुखत्वेन च लोक-प्रसिद्ध्या च महद्-गोपायित्वा-रूप-गुण-योगेनैवाग्नौ मुख-शब्द-प्रयोगः। अत एव बहिर्मुखानाम् अनन्ताननत्वम् इति नैषध-व्याख्याने बहुभर् उक्तम्। "बहिर्मुखानाम् अरि-वर्गणानाम् अग्नि-मुखा वै देवा" इति श्रुतेर् इति। "विष्णु-मुखा वै देवा" (ऐ.ब्रा.१.२) इत्यत्र तु "विष्णुः परमः" (तै.सं.५.५.१) इति श्रुत्याऽनुगुण्यात् बाधकाभावाच् च मुख-शब्दो मुख्य-वचन एव। किञ्च मुखवत् प्राधान्ये विवक्षिते ऽपि नाग्नेर् देवापेक्षया प्राधान्य-सिद्धिः। मुखस्याऽवयवान्तरापेक्षया प्राधान्ये ऽप्य् अवयव्य्-अपेक्षया निकृष्टत्वात्। अग्नेस् त्व् देवापेक्षया प्राथम्य-श्रुतयो ऽपि तस्य प्रत्यक्षाऽर्हतया सन्निधानाद् इतर-देवतानां परोक्षतया व्यवधानात् फल-पाचयितृ-वितति-क्रमवत् बौद्धेन क्रमेण प्राथम्य-दृष्ट्या सुसङ्गताः। उत्कर्ष-परत्वं तु उक्त-बाधकाद् अनुपपन्नम्। [[P81]]

"पुंस्य् आदिः पूर्व-पारस् त्य प्रथमाद्या अथास्त्रियाम्।  
पारस् त्यः प्रथमादित्यः प्राधान्ये प्रथमस् त्रिषु॥" (अ.को.तृ.८० श्लो.८०)

इति प्रथम-शब्दस्य नानार्थत्वावद् अवम-शब्दस्यार्थान्तराभावाद् ऋक्-प्रतिकृष्टार्थैक-वाचिना "प्य् अवमाधमौ" (अ.को.तृ.८० श्लोक -५४) इति तस्य निकृष्ट-मात्र-वाचित्वात् बाधकम् एव बलीयः। एवम् "अग्निर्" इति निर्देशो ऽपि "अहं भटा" इतिवद् उपपादनीयः। अत एव सर्व-देवतानाम् अन्तर्यामितया ततो ऽपि व्यवधानाद् "उत्तमो विष्णुर् आसीत्" (तै.ब्रा.२.४.३) इति भगवति निर्देशः, "त्रिः प्रयुक्तानाम् अन्त्यम् उत्तमम्" इति शाब्दिकैः "त्रिः प्रथमाम् अन्वाह त्रिर् उत्तमाम्" इति वैदिकैश् च तथा व्यवहाराद् उत्तम-शब्दस्योक्तार्थत्वं सुव्यक्तम्। उक्त-बाधकाद् "अग्निस् सर्वा देवता" (तै.सं.२.५.१) इत्य् एतद् अपि "ब्रह्मणो वै सर्वा देवताः सर्वा देवता आपः" इत्यादिवद् अर्थवाद-मात्रम्। "राजाना वा" इत्य् आज्य-भागार्थ-वादे ऽपि नाग्नीषोमयोर् इतर-देवतापेक्षया प्रकर्षः प्रतिपाद्यते, पूर्वोक्तावमत्वादि-श्रुति-विरोधात्। किन्तु दर्श-पूर्णमास-मध्ये तयोर् इज्यमानत्वेन पूर्वापर-कर्मणाम् अभिमन्त्र-णोपाप्त-तद्-देवतानां वैगुण्यं स्यात्। इज्यमानत्वेन तु स्थैर्याभावात् पूर्व-परि-विध-रूप-लक्षण-परि-रक्षणं भवतीति स्तावता "राजाना वै" इत्यनेनाग्नीषोमयोर् यद् राजत्वम् उच्यते। राजानो हि प्रायेण देश-मध्ये स्थित्वा परितः पालयन्ति। स्वयं स्वाभिप्रतं राजत्वं स्वयम् एव विवृणोति। "यद् अग्नीषोमाव् अन्तरा देवता इज्यन्ते देवतानां विवृत्त्यै तस्माद् राज्ञाम् अनुष्या विधृताः" (तै.सं.२.६.२) इति। अन्यथा "उत्तराग्नौ" समापादकत्वेन यद् इत्यारम्भो निरर्थकस् स्यात्। श्रुति-विरोधाद् अन्य्-उत्कर्ष-स्मृतयो ऽप्य् अर्थवाद-मात्राः।

आदिपर्वणि-
"शप्तस् तु मृगुणा वह्निः क्रुद्धो वाक्यम् अथाब्रवीत्।"
इति वर्णेन्दु-शापाभिभवम् उक्त्वा -
"पौर्णमास्यां च देवताः।  
मन्-मुखेनैव हूयन्ते भुज्यते च हुतं हविः॥  
सर्व-भक्षः कथं तेषां भविष्यामि हुताशन॥" इति। [[P82]] आर्तान् देवान् प्रत्य् अग्नेर् मुखत्वं महोपायत्वेन विशदी-कृत्य "कस्माद् एवं विमूढस् त्वम् ईश्वरत्वं हुताशन" इत्यादिना चतुर्मुखेन निर्विण्णस्याग्नेस् स्तुतिभिस् समाश्वासन-कथनात्।

"देवास् स्वार्थम् अग्निं सम्भावयन्ति" इति अभिप्रेत्य "हुताशन-पुरोगमा" इत्यादि विष्णु-पुराण-वचनं प्रवृत्तम् इति न तेनापि वहेर् उत्कर्षः। "मुख्यत्वाद् अग्नि-देवते"ति सूत्रम् अप्य् अग्नेः प्रथम-श्रुतत्व-मात्राभिप्रायेण प्रवृत्तम्।

#### "अग्निर् अवम" इत्यादेर् अविवक्षितार्थत्वे पूर्व-मीमांसाधिकरण-विरोधोपपादनम्

अपि च "अग्निर् अवम" इत्यस्य बाधाद् अर्थवादकत्वोक्तौ "विष्णुः परम" इत्यस्याऽनिविशेष-पूर्वस्य कुतस् तथात्वम्। अन्यथाऽविवक्षितार्थाऽर्थवाद-सम्बन्धाद् विधीनाम् अपि तथात्वं स्यात्। किञ्च "अग्निर् अवम" इत्यादेर् अविवक्षितार्थत्वे सामोहन-भूताया आग्नावैष्णवेष्टौ यक्ष्यमाण-सर्व-देवता-परिग्रहस्य कृतत्वाभावात् प्रायणीयादीत्य् अन्तरेषु तद्-अर्थम् अन्वाधानस्य कर्तव्यत्वात्, तासु तद्-अकर्तव्यत्व-परं गृहणार्थं पूर्व-मीमांसाधिकरणं सङ्गतं स्यात्। अन्वाधानं च कर्तव्यं स्यात्। ननु तत्-पूर्व-मीमांसाधिकरण-रीत्याग्नि-धारण-क्षम-कार्यस्य कृतत्वात् तन्-मात्र-फलकत्वाच् चान्वाधानस्य तत्-कार्यम् एव। उत्तराधिकरणं तु देवता-परिग्रह-पर-वाक्य-शेषस्य विवक्षितार्थत्वाम् अभ्युपगम्य कृत्वाचिन्ता-रूपेण प्रवृत्तम्। अग्नि-धारणं हि अन्वाधानस्यासाधारणं फलम् इष्टं च। देवता-परिग्रहस् तु याग-सम्बद्ध-देवता-विशेष-स्मरणाभावाद् अदृष्टार्थः। याज्या-पुरोनुवाक्या-साधारणश् च। वाक्य-शेषस्य [[P83]] त्व् अर्थवादत्वे ऽपि सावकाशः। किञ्च अवम-परम-मात्र-परिग्रहेण तन्-मध्य-पातिनां कथं परिग्रहः स्यात्। तस्माद् अव मीमांसकैर् अपि तथोक्तत्वाद् वाद-मात्रं परिग्रह-वाक्यम् इति चेद् उच्यते। अन्वाधानस्य यथा समिन्धनाद् वाराग्नि-धारणार्थत्वाम् एवं "देवता एव पूर्व-द्युः गृहीत्वा श्वो भूते यजते" "अग्निं गृह्णाति स्वा स्वायतने देवताः परिगृह्णाति ताश् श्वो भूते यजते" "यो वै देवताः पूर्वः परिगृह्णाति स स्नाः श्वो भूते यजते" (तै.सं.१.६.७) इति प्रमाणैः प्राप्ति-बाध-रहितैः, "ताः पूर्वः परिगृह्णामी"ति मन्त्रांशेन देवता-परिग्रहार्थत्वं चावश्यं स्वीकार्यम्। अन्यथा प्राप्ति-बाध-रहितानाम् अपि गौरवाद् अविवक्षितार्थत्वे स्वीकृते "वाखन्तीयम् अग्नि-होत्र-साम कल्पकं कृत्वा" इत्यादाव् अपि गौरवाद् एव तथात्वं स्यात्। "सुक्तवान् प्रस्तरं प्रहरती"ति प्रस्तर-होमादेः स्तोम-मन्त्रांशाम्यां दृष्टार्थत्वे ऽपि यागांशेन अदृष्टार्थत्वावत् स्विष्ट-कृदादिवच् चात्रापि प्रमाण-वशाद् उभयार्थत्वोपपत्तेः। "आश्रयिणां विशेषेण" (पू.मी.४.१.७) इत्यत्र -

> देवता-स्मरणं मन्त्रात् प्रदीपाद् द्रव्य-संस्कृतिः।  
> त्याग-शिखस्य तु नादृष्टाद् ऋते किञ्चित् प्रयोजनम्॥ (शा.दी.श्लोक.४.१.७)

इति प्रदर्शितम्। वस्तुतस् तु किञ्चिद् व्यवधाने ऽपि सति सम्भवे त्यागायोगाद् अवधानार्थं यक्ष्यमाण-देवता-प्रकाश-रूप-दृष्टार्थत्वम् एव देवता-परिग्रहस्य। "हविष्कृद् एहि" इति त्रिर्गुण-पुरोनुवाक्यादीनां हविष्कृद्-दक्षिण-पुरोनुवाक्या-मन्त्रोत्पत्यैत्य् अधिकरणे (१.१.१४) "नहि नेतेषणां करणवत् सन्निपातित्वाद्" "अनुवाक्या ऽपि याज्या-व्यवधानाद्" इति उक्त्वा तथापि प्रकाशनार्थत्वाद् इत्यनेनायम् अर्थो मीमांसकैर् एव दर्शितः। न च तत्रैव "काल-भेदाद्" इत्यनेन व्यवधानेन दृष्टार्थत्वम् अपि नेत्य् उक्तम् इति वाच्यम्। शेष-प्रवर्गस्यैव तत्र काल-भेद-शब्देन विवक्षितत्वात्। अन्यथा काल-भेद-व्यवस्थापकाभावेन तद्-अधिकरणानुपपत्तेः। स्वयं च सन्निपातिनां करणीभूतानां निवृत्तेः पश्चात् काल-भेद एकः। इतरेषां परमापूर्व-निवृत्त्य्-उत्तरः काल-भेदः। प्रकृते च [[P84]] शेष-प्रवर्ग-भावाद् अङ्गानाम् अन्तर-व्यवधाने ऽपि देवता-परिग्रहस्य कथञ्चिद् दृष्टार्थत्वाम् उपपन्नम् एव। साधारण-फलकत्वाद् आनर्थक्य-शङ्काऽपि याज्या-पुरोनुवाक्या-मन्त्र-ब्राह्मणादि-निदर्शनान् निरस्ता। नहि ब्राह्मणेनानुष्ठेय-प्रकाशे कृते मन्त्रस्यानर्थक्यं, न वा तेन तस्य, नाप्य् अन्यतरस्यादृष्टार्थत्वं, अध्ययन-विधेर् दृष्टार्थत्वा-स्वीकारात्। पूर्वम् एव परिग्रहस्य देवता-प्रसादाधिक्य-हेतुत्वादिति न्यायेन सिद्धान्तैस् तस्य दृष्टार्थता सुतरां सङ्गता। "पूर्व-द्युः परेद्युर्-वे"ति मनुना। "पूर्वेद्युर् निवेदयन्न्" इत्यापस्तम्बेन च श्राद्ध-कर्मण्य् अयं न्यायो दर्शितः। लोके सर्वेषु बन्धु-विषये प्रसिद्धः। मीमांसकैस् तु देवता-प्रसादनाङ्ग-निषेधे व्याख्यातृभिश् च क्वचिन् नैस्-सूत्राभिप्रायो ऽभ्युपगम्य-वादत्वेन दर्शित इति न किञ्चिद् एतत्। यत् तु अवमा-रम्भ-समा-रम्भ-ग्रह-मात्रेण न मध्य-पातिनां तत्-सम्भव इति।

तद् अपि न - अनुसन्धानम् एव हि परिग्रहः। सर्व-देवता-निरूपितावमत्वादिनाऽनुसन्धाने कर्तव्ये तन्-निरूपकत्वेन तेषाम् अपि तत्-सम्भवाद् अग्नेर् अवमत्वं च साधितम्। तस्माद् "अग्निर् अवम" इत्यादिना भगवतो निरङ्कुशैश्वर्य-साधन-निष्प्रत्यूहम्। (अपि च) "अग्नये पृथिव्य्-अधिपतये स्वाहा। सोमाय नक्षत्राधिपतये स्वाहा। वायवे ऽन्तरिक्ष-धिपतये स्वाहा। सूर्याय दिवां-धिपतये स्वाहा। इन्दवे रसाधिपतये स्वाहा। यमाय पृथाधिपतये ... स्वाहा। वरुणाय सलिलाधिपतये स्वाहा। कुबेराय यज्ञाधिपतये स्वाहा। महासेनाय सेनाधिपतये स्वाहा। रुद्राय भूताधिपतये स्वाहा। ब्रह्मणो लोकाधिपतये स्वाहा। विष्णवे सर्वाधिपतये स्वाहे"ति लोकादि-षोडश-मन्त्रैः "अग्निर् अवम" इत्यादिवत् ब्रह्म-रुद्रादि-देवतान्तराणां सङ्कुचितैश्वर्य-प्रदर्शन-पूर्वकैर् भगवति सर्वाधिपत्य-रूपं निखिलाधिकरण्यं कण्ठत एव प्रतिपाद्यते। [[P85]]

ननु तेषां मन्त्राणां प्रत्येकं कृत्स्नानां नाना-कर्मसु विनियोगाद् एकत्व-भावेन भिन्न-भिन्न-वाक्यात्वात् परिच्छेद-परिच्छेदवाचक-पदाभावाच् च न संभूय देवतान्तरैश्वर्य-सङ्कोचक-कथन-पूर्वकं भगवति तद्-अपरिच्छेद-परत्व-सम्भवति। किञ्च "रुद्राय भूताधिपतये" इत्यत्र रुद्र-पदं न परम-शिव-परम्। येन तस्माद् अपि विष्णोर् अधिकम् ऐश्वर्यं स्यात्, किन्तु -

> तत्रेशानस्य भवनं रुद्राविष्ट-तनोश् शुभम्।  
> गणेश्वरस्य विपुलं तत्रास्ते स गणैर् वृतः॥ इति स्कन्द-वचन-रीत्या

कार्य-रुद्रासाधारणेन भूत-पतित्व-लिङ्गेन कार्य-रुद्र-परम्। "अतः सर्वाधिपतय" इति सर्व-पदं सङ्कुचितार्थम् इति चेद् उच्यते - "एका देया द्वादश देया सहस्रं देयम् अपरिमितं देयम्" इत्य् अत्राधान-दक्षिणानां विवक्षितत्वेन भिन्न-भिन्न-वाच्यत्वापि "अपरिमितम्" इत्यस्य सन्निहित-सहस्राधिक-परत्वात्। "ऋग्वेदेन होता करोति यजुर्वेदेनाध्वर्युः सामवेदेनोद्गाता सर्वैर् ब्रह्मा। यदि ऋचो यज्ञ-श्रेयः क्षुरिति। यदि यजुषां भुव इति यदि साम्नस् सुवर् इति। यदि सर्वतस् सद्यो जुहुयात्" इत्यत्र सर्व-पदस्य सन्निहित-परत्वावच् चाग्नये पृथिव्य्-अधिपतये इत्यादिना प्रत्येकं तत्तद्-देवतानां परिच्छिन्न-विभूतिमत्त्वे ऽपि स्थित्यन्तरे प्रवृत्तस्य "विष्णवे सर्वाधिपतये" इत्यस्य भगवति सन्निहित-सर्व-देवताऽपेक्षया निखिल-विभूति-मत्त्व-प्रतिपादन-परत्वावश्यं भावात् सर्व-शब्द-सङ्कोचे मानाभावाच् च।

वस्तुतस् तु "सर्वं वेदा यत्-पदम् आमनन्ति" (१.२.१५) इति कठवल्ल्यां "सर्वे वेदा यत्रैकं भवन्ति" (तै.अ.३.११.१) इति तैत्तिरीये, "वेदैश् च सर्वैर् अहम् एव वेद्यः" (भ.गी.१५.१५) इति गीतायाम्। [[P86]]

[[P37]]
• स स्वकीयैस् सर्व-शास्त्राभिसंस्कृत [[इत्यानुशानिये|इत्यनुशासने]] च सर्व-वेदानां भगवद्-बोधरूपे प्रयोजने कर्तव्ये स्ववाक्यत्वास्यापि विधानाद् [[उक्तगृहूनमन्त्रणा|उक्तगुह्यमन्त्रणाम्]] अपि परिच्छिन्न-तत्तद्-भूतिमत्त्वेन [[देवताइतरेष्ठ नि सुिचनपूर्वक|देवतान्तरेषु निःसूचनपूर्वकं]] भावतिक-सर्वाधिपतित्वेन [[निवधिक|निर्बाधकं]] स्वयं प्रतिपादकत्वाद् [[त्वामव जैनीयम्|अवर्जनीयम्]]। सर्वे वेदा [[इत्यादीना|इत्यादीनां]] नारायण-परत्वं स्वस्वावसरे वक्ष्यते।[^37_1] सर्वं हि पूर्वम् [[मुष्या आन्ले|अमुष्याग्नेः]] 'तस्माद् अपि वयं प्रपन्नाः' 'यदाग्नेयो ऽष्टाकपाल' इत्यादिवत् तेषाम् अनुवाद-लिङ्गे सत्यपि विधित्वम् उपपन्नम्। भावतः सर्व-वेद-वेद्यत्वाद् अन्यतः प्राप्ति-बाध-रहितत्वाच् चापूर्वं च भगवद्-वेदने फले सर्व-वेदानाम् उपादेयत्वेन तद्गत-सर्वत्वाद्येकत्वाद् द्विवद् [[विवद्दिातमेव|विवक्षितमेव]]। वेदानुवादेनैकवाक्यत्वाविधाने ऽपि यत्किञ्चिद्-वाक्यानां [[भाव त्वरत्वास्य|भाव-परत्वास्य]] [^37_2]

[^37_1]: अज्ञान्तर्गतार्थ-ज्ञापकत्वास्य प्रमाण-लक्षणत्वात् शब्द-प्रमाणभूत-विधिस् तु मानान्तराप्राप्तमेवार्थं विधत्ते। हि यत्-तच्-छब्दानां पूर्वोक्त-परामर्शित्वेन प्रसिद्धार्थित्वात् तत्स्थले प्राप्तार्थित्वाभावान् न विधिशक्तिः प्रतिबद्धेति न विधायकत्वम्, अपितु अनुवादकत्वमेवेति स्थितिः। तथापि 'सर्वं हि' 'तस्माद् अपि' 'यदाग्नेयः' इत्यादिके हि-यत्-तच्-छब्दयोगे सत्यपि भजनस्य, तथा शरणागत-त्राणस्य आग्नेय-यागस्य च प्रमाणान्तरप्राप्तत्वाद् यथा तेषां विधित्वं तथा 'सर्वे वेदा यत्पदम्' 'अत्रैकैः' 'स स्वैकः' इत्यादिषु विधिशक्ति-प्रतिबन्धक-यत्-तच्-छब्दयोगे (अनुवाद-लिङ्गे) सत्यपि भगवतस्-सर्व-वेद्यत्वस्य मानान्तरेणाप्राप्तेर् बाधस्य वा अभावेन विधित्वं सङ्गच्छत इत्याशयः।
[^37_2]: पशुना यजेतेत्यत्र पशोर् यागं प्रत्युपादेयत्वात् तद्गतं तु तृतीयोक्तमेकत्वं यथा विवक्षितं, तथा प्रकृते ऽपि विधेये सर्व-वेद-वेद्यत्वे विशेषणीभूतस्य सर्वस्यापि विवक्षितत्वम् उपपन्नम्।

[[P38]]
स्वतः प्राप्ततया विध्यानर्थक्यात् सामर्थ्याद् [^38_1] यस्योभावनुगतावभिनिम्लुचेद् यद् अभ्युदियाद् वा पुनराधेयम् अस्य प्रायश्चित्तम् इत्य्-आदिवत् उद्देश्य-विशेषणम् अपि विवक्ष्यते। हविरातौ उभयत्वान्तु [[पययिण|पर्यायेण]] प्राप्तत्वाद् अनुवादत्वाद् सामर्थ्याभावेन अविवक्षितम् इति विवेकः। न च शाखानाम् अनन्तत्वाद् सर्वेषां अधिकरणम् एकेनाशक्यम् इति वाच्यम्।
[^38_1]: 'यस्योभावग्नी अनुगतावभिनिम्लोचेद् यद्यभ्युदियाद् वा पुनराधेयम् अस्य प्रायश्चित्तिः' इति वाक्यम् अधिकृत्य (पू०मी० ६।४।८) अधिकरणे स्वयं विचारः कृतः; तथाहि — यस्य पुरुषस्य उदयास्तमयवेलायाम् उभावग्नी — गार्हपत्याहवनीयौ — नष्टौ तस्य पुनराधानं प्रायश्चित्तम् इति विषयवाक्यार्थः। अत्राग्न्य्व्यनाशस्य निमित्तत्वम् उतान्यतरनाशस्येति सन्देहे 'यस्योभयं हविर् आर्तिम् आर्च्छेद् ऐन्द्रं पञ्चशरावमोदनं निर्वपेत्' इत्यत्रोद्देश्य-विशेषणत्वाद् उभयत्वं यथा विवक्षितं तथा प्रकृते ऽपि। अतो ऽन्यतरनाशो निमित्तम् इति पूर्वपक्ष उपलभ्य सति उद्देश्य-विशेषणम् अविवक्षितम्, तथापि प्रकृते नैमित्तिकस्य [[आधावस्य|आधानस्य]] * 'अग्निम् आदधीत' इत्यत्राग्निद्वयोत्पादकत्वावधारणाद् अन्यतरनाशे ऽन्यतरस्य सत्त्वात् तदा उभयोत्पादकत्वासम्भवाद् उभयनाशस्यैव निमित्तत्वं नैमित्तिक-कार्य-स्वाभावबलाद् अङ्गीकर्तव्यम्, अतश् च तत्रोद्देश्य-विशेषणम् अप्य् उभयत्वं विवक्षितम् एवेति सिद्धान्तः प्रतिपादितः। एवं प्रकृते भगवद्विधिरूप-प्रयोजनवशात् सर्व-वेद-वाक्योद्देशेनैकवाक्यत्वाविधाने ऽप्य् उद्देश्यगतम् अपि सर्वत्वं विवक्षितम् एव। केवल-वेदानुवादेन स्ववाक्यत्वाविधाने कतिपय-वेद-वाक्यानां भगवत्परत्वास्य स्वतः प्राप्तत्वाद् विधेः प्रयोजनाभावात्। 'यस्योभयं हविर् आर्तिम्' इत्यत्र तु केवलाया आर्तेः, हविषो ऽग्नौश्रितस्य वा नित्यत्वान् न तयोः (अन्यतरस्य) प्रत्येकं निमित्तत्वं सम्भवति, अतो हविर् आर्तिर् अवश्यं स्वीकर्तव्या। इत्थं च हविर्-आर्तिमात्रेण निमित्तत्वस्याप्राप्तत्वात् तत्र नोभयत्वं विवक्षितम्। अपि तु न सायं दोहस्यार्तिर् एव निमित्तं, न वा प्रातर् दोहस्यार्तिमात्रं, किन्तु परस्परान्वितम् उभयम् अपीति पर्यायेण प्राप्तार्थानुवादकत्वम् एव तस्येत्याशयः।

[[P39]]
> स्रुवेणावद्यतीत्यादिवत् सामर्थ्यस्यापि प्रमाण-सहकारितया यथा सामर्थ्यं तदनुष्ठानोपयोगितया स्वीकृत-तत्तद्-वाक्यानां मध्ये केनचिद् अपि वाक्येन भगवत्पर्यन्ततां विना बोधकरण-निषेध एव सर्वपदस्य तात्पर्यम्। उक्तं हि बृहदारण्यके, "यो ह वा एतदक्षरं गार्गि अविदित्वा अस्मिंल् लोके जुहोति यजते तपस् तप्यते बहूनि वर्ष-सहस्राण्य् अन्तवद् एवास्य तद् भवतीति" (बृ० ३।८।१०)। समर्थितं चैतत् व्यासार्थै रैक्शास्त्र्य-समर्थनावसरे (ध्रु०प्र० पृ० २४)। प्रमाणवशात् सर्व-वाक्यानां यया कयापि वृत्त्या भगवत्परत्वं दुस्त्यजम्। सर्व-शब्दाभिधेयत्वाच् च भगवतस् तुरीयांशस्य खण्डने वक्ष्यत इत्य् उक्तम्। तदेवं [[क्वाचित्कतामसपुराण|क्वाचित्-तामस-पुराण]]-सिद्ध-भूतपतित्वाल् लिङ्गाद् अपि प्रबलात् सार्वत्रिक-श्रुति-ब्रह्म-विष्णु-सहपाठ-लिङ्गान् मूर्ति-त्रयान्तर्गतत्वेन निश्चितत्वाद् अस्य रुद्रस्य तदतिरिक्तत्वात्मने मानाभावाच् चानेन मन्त्रेण प्रामाणिक-रुद्रापेक्षया सिद्धं भगवत्यैश्वर्यम्। न च
***
**टिप्पणी –**
१- स्रुवेणावद्यति हस्तेनावद्यति स्वधितिना वद्यतीतिवद् वेदेय-विशेषण-पदार्थ-व्यवस्थापकाभावेन सामान्यतः श्रूयमाणानां स्व-स्व-सामर्थ्याद् आज्यावदाने स्रुवस्य, [[कुरुक्क|क्वचित्]] पुरोडाशावदाने हस्तस्य, मांसावदाने स्वधितेश् च यथा व्यवस्थापकता, तथा प्रकृते ऽपि सर्वपदस्य सामर्थ्यात् केनापि वाक्येन भगवत्पर्यन्ततां विना बोधो नास्ति किन्तु सर्वम् अपि भगवत्पर्यन्तम् एव बोधयतीति तात्पर्यम्।
२- ग - [[दुस्त्यणम्|दुस्त्यजम्]] नास्ति।

[[P40]]
शिष्टाकोपो न्यायाद् प्रमेयाद् भूतपतित्वाल्लिङ्गं बलीय इति वाच्यम्। तथापि ताभ्यां सहोपस्थितत्वास्य प्रमेयगतत्वाद् भूतपतित्वस्य परमशिवे ऽपि * 'तच्-चिह्नितो ऽपि चिह्नितः' इति [[त्वाया|श्रुत्या]] ऽपि स्वीकारेण जीव-रुद्र-लिङ्गत्वाभावाच् च। एवं भगवतो निरङ्कुशैश्वर्य-प्रमाणान्तराणि च तत्र तत्र वक्ष्यन्ते।
***
**टिप्पणी –**
१- शिष्टाकोपे विरुद्धम् (पू०मी० १।३।४) इत्यत्रैवं विचारः कृतः। तथाहि – 'वेदं कृत्वा वेदिं करोति' इत्यत्र क्त्वाश्रुत्या क्रमः (आनन्तर्यं) प्रतीयते। वेदो नाम दर्भमयं सम्मार्जन-साधनम्। वेदिः – आहवनीय-गार्हपत्य-मध्यवर्तिनी चतुरङ्गुल-खाता भूमिः। वेदकरण-वेदिकरणयोर् मध्ये [[दातादि|स्नानादि]] सम्भवति चेत् 'स्नात आचामेत्' इति स्मृत्या विहितं [[दातादिनिमित्तमाचमन|स्नानादि-निमित्तम् आचमनं]] कर्तव्यं, तस्मिन् क्रियमाणे तयोः क्त्वाश्रुत्युक्त-नैरन्तर्यं बाध्येत। यदि क्त्वाश्रुत्युक्त-नैरन्तर्य-सम्पादनाय तन्मध्ये [[दातादि|स्नानादि]]-निमित्ते सत्यपि आचमनं न क्रियते तदा तस्याः स्मृतेर् अप्रामाण्यं स्याद् इति द्वयोर् विरोधे श्रुत्यपेक्षया स्मृतेर् दौर्बल्याद् आचमन-स्मृतिर् न प्रमाणम् इति पूर्वपक्षः। सिद्धान्तस् तु वेद-वेद्यादि-श्रुत्युक्त-पदार्थाद् आचमनादयो ऽपि स्मृत्युक्ता अनुष्ठेय-पदार्थाः। क्रमस् त्व् अनुष्ठेय-पदार्थनिष्ठो धर्मः। स च पदार्थान् उपजीवति। अतः उपजीव्यम् आचमनादि-पदार्थं न बाधते। प्रमाण-बलाबलापेक्षायां प्रमेय-बलाबलस्य ज्यायस्त्वाद् इति।

प्रकृते सिद्धान्त-न्यायेन भूतपतित्वाल्लिङ्गस्य ब्रह्म-विष्णू इति श्रुत्यपेक्षया दुर्बलत्वे ऽपि सहपाठस्य श्रुतिरूप-प्रमाणगतत्वात् तदपेक्षाया भूतपतित्वाल्लिङ्गस्य प्रमेयगतत्वात् तस्मात् प्रबलम् इति शयितुराशयः। सहपाठस्य श्रुतिरूप-प्रमाणगतत्वे ऽपि ब्रह्म-विष्णुभ्यां सहोपस्थितत्वस्य शिवरूप-प्रमेयगतत्वाद् भूतपतित्वाल्लिङ्गस्य न प्राबल्यम् इति समाधातुरभिप्रायः।

[[P41]]
### **सर्वीमदं ब्रह्म-विष्णु-रुद्रेन्द्रास् ते सर्वं सम्प्रसूयन्ते इति**
### वाक्यार्थविचारः
अथ वक्ष्यमाण-ध्यान-विध्युपपादकतया भगवतः कर्मकृतोत्पत्ति-राहित्यं, मूर्तित्रयान्तरावतारेण सौष्ठवं, सौत्तम्यं, इतरेषाम् अनुशास्यत्वाय कर्मकृतोत्पत्तिमत्त्वं च वक्तुम् उपक्रमते – सर्वम् इदं ब्रह्मेत्यादिना।

अत्र जीव-परयोर् उत्पत्ति-गम्ये सत्यपि सम्प्रसूयन्त इत्य्-आदि साधारणोक्तिः (ऋतं पिबन्ताव् इति कठवल्ली-मन्त्रे ऋतपान-गुहा-प्रवेशादि-साधारणोक्तिवद् सामर्थ्यातिशय-द्योतनाय)। तस्य मन्त्रस्य जीव-परमात्मोभय-विषयत्वाद् 'गुहां प्रविष्टाव् आत्मानौ' इत्यत्र भाष्ये भाष्यान्तरे ऽपि स्पष्टम्।[^41_1]

अत्र सम्प्रसूयन्त इति विष्णु-साधारण-सम्प्रसूति-कथनम् ऋतपाने ऽपराधरयोर् भाष्योक्त-रीत्या कर्तृत्वावद् वृक्ष-विष्णु-रुद्रेन्द्र-रूपे प्रसूयमानाप्रसूयमान-समुदाये प्रवृत्तं [[व्यक्कत्रि|कृत्रिमाकृत्रिम]]-समुदाये कृत्रिम-पदवद् इति केचित् परिहरन्ति। तदा विष्ण्वंशे प्रसूति-व्यवच्छिन्नेदं कारणम् इत्येतत् तन्-न्यायाप्रवृत्तौ मन्त्रं विशदयति। ब्रह्म-रुद्रयोः स्व-स्वाविभूति-ब्रह्म-रुद्रापेक्षया व्यावृत्तिः सहपाटेन दुर्वचेति विष्णु-पदस्य नानर्थक्य-शङ्का ऽपि। ऋतपाने वैषम्यम् 'अनश्नन्न् अन्यो ऽभिचाकशीति' इति श्वेताश्वतर-वाक्याद् एव सिद्धम्।

यत् त्व् ईशानो ध्येयत्वास्य प्रथमम् अवधूतत्वाद् उपांशुयाजन्यायान् न कारणम् इत्यादि-वाक्यं शिवैश्वर्यपरम् एवेति। तद् अपि न साधु। उपक्रम-दृश्य-विरोधिनो ऽप्य् अनेक-वाक्यानां मध्ये प्रक्रम-स्वारस्यानुरोधाद् एकत्रामिमत-विशेषण-कल्पनम् एव ह्य् उपांशुयाग-न्यायः। प्रकृते त्व् ईशान-श्रुत्या ध्येयत्वेन विहितस्य शिवस्य रुद्रेन्द्रास् सम्प्रसूयन्त इति कर्मकृतोत्पत्ति-कथन-विरोधाद् अस्ति कथञ्चिद् वेदोपक्रम-न्यायाप्रवृत्ति-शङ्का।
[^41_1]: प० परात्मभाष्ये।

[[P42]]
सा ऽपि प्रक्रमगतैशान-पदस्य बाधकेन शिव-परत्वानुपपत्त्युद्भावनात् प्राग् एव निरस्तप्राया। 'अणितोर् विष्णोः' इत्यादिना प्रतिपन्नां भगवदुत्पत्तिं (बहुधा विजायत इतिवत् सम्प्रसूयन्त इति साधारण्येनानूद्य अवतार-रूपत्वेन परिशेषणाय तु 'अजायमानः' इतिवत् तस्याः कर्मकृतोत्पत्ति-रूपत्वं निषेधति न कारणम् इति। यद् अत्रोक्तम् – विष्णु-शब्देन सम्प्रसूतिः कारण-शब्देन तन्-निषेध इति विधि-निषेधयोश् शब्दभेदेन स्वविषयत्वानिश्चयाद् अविरोधाद् अजायमान इतिवन् न व्यवस्था सम्भव् इति। तद् अत्यसारम् – उक्त-वक्ष्यमाण-न्यायैर् उपबृंह्मणैश् च सर्वस्यास्य प्रकरणस्य भगवत्परत्वे निश्चिते विष्णु-कारण-शब्दयोर् भिन्नत्वे ऽपि स्वविषयत्वावश्यम्भावाद् विरोधादुन्मज्जनाद् उक्त-व्यवस्था-कल्पनस्य निर्मूलत्व-शङ्कत्वात्। एकशब्दत्वं स्वविषयत्वाद् युद्धाव् अन्यथासिद्धम् इत्यत्र शब्दभेदो न दोषाय। तथा च भगवतः कर्म-सम्बन्ध-तत्कृतोत्पत्त्यादि-राहित्यम्, इतरेषां च तद्विपरीतत्वं तथा तुरीय-शिव-खण्डने वक्ष्यत इति प्राग् एवोक्तम्।

### **धातृशब्दस्य भगवत्परत्वं चतुर्मुखस्य ध्येयत्व-निराकरणं च**
> "धाता ब्रह्मणि पोष्टरि" इति नानार्थत्वाभिधानेन रक्षकत्वामुखेन भगवति प्रवृत्ति-सम्भवात्। एकस् तद् भगवान् धाता नारायणः स्वयम् इति मोक्षधर्मे।

*   "अनादि-निधनो धाता शङ्ख-चक्र-गदाधरः" (वा०रा०पु०) इति रामायणे च प्रयोगाद् 'कारणानाम्' इति षष्ठ्यन्तयोगेन चतुर्मुख-रूप्यानुपपत्तेश् च भगवत्य् एवायं धातृशब्द उपपन्नः। यद् अत्रोपबृंहणत्वेनोक्तं स्वोक्तार्थ-सङ्ग्राहक-कारिक-रूप-तामस-राजस-पुराणानां बहु-प्रचाराभावेन प्रामाण्य-शङ्का-कलङ्कितम्। यस्मात् 'सर्वम् इदं ब्रह्मेत्यादि', तज् ज्ञेयं सर्वम् उदाहृत-श्रुति-सात्त्विकोपबृंहण-बहु-प्रमाण-विरोधान् मिथ्याज्ञान-मूलकतया वा वामदेवादि-वाक्यवद् अन्तरात्म-दृष्ट्या वा स्तुतित्वेन वा प्रवृत्तम् इति न किञ्चिद् एतत्। यद् अपि शिवं प्रति कृष्ण-कृत-स्तुतिरूप-हरिवंश-वाचनम्

[[P43]]
> "अहं ब्रह्मा कपिलो यो ऽप्यनन्तः  
> पुत्रास् सर्वे ब्रह्मणश् चातिवीराः।  
> त्वत्तः सर्वे देवदेव प्रसूताः  
> एवं सर्वेशः कारणात्मा त्वम् ईड्यः॥" (हरि०वि०प०७४, अ श्लो० ३४)

इति। तद् अपि शिवं प्रति भगवता स्वान्तर्यामि-दृष्ट्यैवोच्यत इति। उपपन्नम्। अन्यथा [[विश्रुपादाय|विश्वरूपाध्याय-]]ब्रह्मणः पुत्रा नम इत्यादिना ब्रह्म-सूनुत्वेनावगतस्य 'न ब्रह्मेशान' इति कारण-कोटेर् बहिष्कृतस्य 'अनपहत-पाप्माहम्' इति कर्म-वश्यत्वेन चावगतस्य शिवस्य चतुर्मुखादि-सकल-कारणत्वानुपपत्तेः। अत एवोक्तार्थं शिवस्य भगवदन्तर्यामि-त्वेन घटयितुं 'कारणात्मेति' तत्रैवोक्तम्। कारणात्मा अन्तर्यामीति तदर्थत्वात्। अन्यथा 'कारणम्' इत्येव पर्याप्ते 'आत्मा' इति पदानर्थक्यात्। 'अहं ब्रह्म' इत्यत्राहंसंज्ञको ब्रह्मेत्यर्थः। चतुर्मुखस्य – 'अहं' संज्ञकत्वाहं 'सो ऽहम् अस्मीत्यग्रे व्याहरत् ततो ऽहन्नामाभवत्। ततो ऽहम् इत्येवाग्र उक्त्वाथान्यन् नाम प्रब्रूते यद् अस्य भवतीति' बृहदारण्यके।

> "तस्मात् त्वद्-गुल्मात् समभवद् ब्रह्मा वेदमयो विधिः।  
> अहंकार इति ख्यातः सर्व-भूतात्म-भूतकृत्॥" इति

मोक्षधर्मे च प्रसिद्धम्। अनन्तः नारायणावेशावतार-रूपः कपिलो ऽपीत्यन्वयः। एवम् उक्त-न्यात् कारणत्वात्मना त्वम् ईड्यः तत्र तत्र प्रमाणेषु स्तूयसे। कुतः? कारणात्मा नारायणान्तर्यामि-दृष्ट्योक्तैर् – नान्यथेति, सर्व-शिवोत्कर्ष-वचनानाम् अपि स्वम् इति तुरीय-पादेन घटना क्रियते।

वस्तुतस् तु 'आद्यो ब्रह्मेत्येव' सर्व-कोशेषु पाठात् नोक्त-शङ्का-गन्धो ऽपि।
१-१० त्वा नास्ति।
२-१० [[ति तद|इति तत्]] नास्ति।

[[P44]]
नात्र ग्रन्थपातः। टङ्कयितुरनवधानेन केवला ४४ संख्या परित्यक्ता।
अनन्तः – जीवन्तः। अन्न-प्राण-नेत्र-दर्शनादेशे बहुवचनम्। ब्रह्मणः पुत्रा इत्यस्य विशेषणम्।

*   "यस्मिन् जीवति जीवन्ति बहवस् स तु जीवतीति" न्यायात् बहु-प्रजा-धारकत्वेन मुख्य-जीवनवन्त इति तदर्थ इति केचिद् आहुः। अस्य प्रकरणस्य शिव-स्तुति-रूपत्वं, 'तुष्टाव वाग्मिर् ईशेशं' इत्युपक्रमाद् 'एवं संस्तूयमानस् तु भगवान् वृषभध्वजः' इत्युपसंहाराच् च स्पष्टम्। अत एवोपक्रमे 'रुद्रो देवो रोदनाद्' इति कर्म-वश्य-कार्य-वचनम् अग्रणी-भक्तानाम् इति भगवदुपासक-श्रेष्ठत्वाच् च वास्तव-दृष्ट्या शिवस्य विभावितम्।

### **कारणं तु ध्येय इति वाक्यार्थ-विचारः।**
***
अथ 'कश् च ध्येयः' इति प्रश्नस्योत्तरम् आह – कारणं त्व् इत्यादिना। अत्र कारणानुवादेन ध्येयत्वमात्रं विधीयते। अन्यथा वाक्यभेदात्। नाकारणत्वेन व्ययादिशप्यते। सर्व-विद्यैश्वर्यं सर्व-वस्तु-विषयकत्वाच् चेति। अस्ति हि स्रष्टृत्वं [[रदाय त्व|रक्षकत्वं]] संहर्तृत्वं नियन्तृत्वादिना तस्य वैविध्यम्। कतिपय-विषयक-सर्वैश्वर्य-कर्मम् इति स्वरूपं च। तद् उभयम् अनूद्यते – 'सर्वैश्वर्य-सम्पन्नस् सर्वेश्वरः' इति। बहुवक्तृकं सर्वत्र तद् ऐश्वर्यम् चेति पूर्वत्र, 'स्वेषाम् ईश्वरः' इत्युत्तरत्र च योजना द्रष्टव्या। अत्र कारणत्वाम् अनुदिश्य ध्येयत्वादीनि श्रुति-स्मृतिभ्यां भगवत्य् अन्यत्र विचरितानीति तद्-बलात् सर्वम् इदं प्रकरणं भगवत्परम् इत्यभिप्रेत्य व्यासार्थैस् सर्व-व्याख्यानाधिकरणे तथा प्रपञ्चितम्। अत एव सर्व-वेदान्तानां भगवत्परत्वे नियामक-घटकं सङ्गृहीतम् अस्मीत्य्-अस्मत्-चरणैः।

> "अवतारतयोत्पत्ति-घटनं लोके हेतुता।  
> मुक्तिप्रदत्वम् ईशत्वम् अकर्म-परतन्त्रता॥  
> ब्रह्मेति वेद-वेदान्त-वाक्यानाम् उपपादनम्॥  
> षट्कम् एतद् भगवति श्रुति-लिङ्गैर् व्यवस्थितम्॥"

१- ग० [[कार्यवचन अग्रणीः|कार्य-वचनाग्रणीः]] नास्ति।

[[P46]]
नारायणः पर इति खमादिश्रुतिर् मता।
श्रीशत्वां पुष्कराक्ष त्वां पुरुषो ऽक्षमता तथा॥
समुद्रशयनं चेति लिङ्गानि बहुशो विदुः।
इत्थं वेदान्त-तात्पर्यम् अवस्यन्ति विपश्चितः॥ इति

ध्यातात् कारणाद् मुक्ति-प्राप्तिर् दिव्य-लोक इत्याह – शम्भुर् आकाश-मध्य इति।
*   परमे व्योमन् सो ऽश्नुते सर्वान् कामान् इतिवद् इदं प्रवृत्तम्। शं – मोदाख्यं सुखं भावयति जनयतीति शम्भुः। स्वैश्वर इत्यनुवादकः। 'मित-द्रादिभ्य उपसंख्यानम्' इत्यत्र [[मंजयाँ|संज्ञायां]] शम्भुर् इति अन्तर्भावित-ण्यन्तात् त्रन् भवति रित्युक्तम्। न चात्र शम्भुशब्दः शिव-संज्ञा-रूपः। 'विप्रसम्भ्यो ड्वसंज्ञायाम्' इत्य्-असंज्ञा-विषय-सूत्रे प्रवृत्तत्वात् तेन निष्पन्नस्य शम्भु-शब्दस्य संज्ञात्वायोगात्। अत एव तत्र धातु-विधि-तुग्विधि-प्रतिषेधार्थम् इति वार्तिक-प्रयोजनं वदद्-भ्यां वार्तिक-भाष्यकृद्-भ्यां संज्ञार्थश् चेति नोक्तम्। सूत्र-वार्तिकयोर् एक-विषयत्वानियमः ('मत्त्वसौ रु-सम्बुद्धौ छन्दसीति' सूत्रे प्रवृत्तेन वि-भाषा-प्रामादित्यारभ्य छन्दसि विभाषा चेति वार्तिकेन भाषा-ग्रहणेन सूचितः)।

अतः स्वाभिधान-कोश-प्रयोगेषु शम्भु-शब्दस्य साधारप्यं दर्शितं सर्व-नयन्तु संहर्तृत्वादि-योगाद् अशिवत्वं स्याद् इत्यत आह – शिवस्येति। वैषम्याभावाद् अकर्म-वश्यत्वाच् च नित्य-शुद्ध इत्यर्थः। न केवलं स्वयं तथा, भक्तान् अपि शिवयतीत्य् आह – शिवंकर इति। पूर्वींशव-पदस्य रूढ्याश्रयणे द्वितीय-शिव-पदस्य वैरुच्य-प्रसङ्गाद् उक्तो ऽवार्थः।

तु 'तम् एतं वेदानुवचनेन ब्राह्मणा विविदिषन्ति, यज्ञेन दानेन तपसानाशकेन। क्रिया-काण्डेषु ब्रह्मविदां वरिष्ठः। अविद्यया मृत्युं तीर्त्वा, कषाये कर्मभिः पक्वेन कर्मणैव हि संसिद्धिं सर्वविद्याश् च यज्ञादि-श्रुतैर् अश्ववद्' इति ब्रह्म-विदां भेदितानि कर्माणि यम-नियमाद्यष्टाङ्ग-कलापाश् च नोक्ता इत्य् आशङ्क्य विस्तर-भयाद् ध्यान-मात्रम् इहोक्तम्। तस्य यद् अन्यद् अपेक्षितं तद् अन्यत्रैव द्रष्टव्यम् इत्य् आशयेनाह –

[[P47]]
सर्वम् अन्यत् परित्यज्येति। परोक्त-रीत्यार्थे सति परोक्त-प्रमाणानां विरोधः स्यात्।

यत् तूपनिषदन्तरापेक्षया बलम् अस्याश् शिखायाः कथितं तत्र पृच्छ्यते, किं विरोधे सत्य् उपनिषदन्तराप्रामाण्यावहं बलम् अस्याः उत तासां प्रतीयमानार्थ-भङ्ग-पूर्वकं स्वानुगुण्यापादकत्वम् इति। नाद्यः। श्रुतिषु क्वचित् क्वचिद् अपि तथात्वास्य कस्याप्य् असम्मतत्वाद्। न द्वितीयाः। अस्याश् शिखायाम् उपनिषदन्तर-प्रतीयमानार्थ-विरोधस्य क्वाप्यदर्शनात् शिवादि-पदानां साधारणत्वात्। नहि साधारणाविरोधिनः। किं च 'अग्निर् वै प्रथमः', 'विष्णुः परमः', 'रुद्राय भूताधिपतये', 'विष्णवे सर्वाधिपतये', 'एको ह वै नारायण आसीन् न ब्रह्मा नेशानः' इत्यादि-विशेषण-श्रुतिवत् 'ब्रह्म-विष्णु-रुद्राः सम्प्रसूयन्ते', 'न कारणम्' इति सामान्य-वचनं कथं शिवे विशिष्य बलं भवेत्। 'विश्वम् एवेदं पुरुषः तद् विश्वम् उपजीवति। तद् ध्रुवं नारायणः परः, स ब्रह्मा स शिवः पुरुषं महान्तम्, तमसः परस्तात्, ह्रीश् च ते लक्ष्मीश् च पत्न्यौ' 'तम् एवं विद्वान् अमृत इह भवति', इत्यसाधारण-श्रुति-लिङ्गाभ्यां भगवत्य्-उत्कर्ष-प्रतिपत्ति-प्रदर्शनपरे ऽत्र शिवे काचिद् अप्य् उपपत्तिर् न दृश्यते। नापि विध्यादि-वाक्य एव वाचनिकीम् उपपत्तिम् अपेक्षन्त इति हेतुवन्-निगदाधिकरणे स्पष्टम्। शिष्टं बलद्वयं, सर्वम् अन्यत् परित्यज्येति वाक्य-व्याख्यानाद् एव निरस्तम्।
[^47_1]

[^47_1]: **टिप्पणी-** आहवनीये जुहोतीति होम-सामान्य-प्रत्यधिकरणत्वेन प्राप्तस्याहवनीयस्य (पदे जुहोतीति) होम-विशेषेणाधिकरणत्वेन विहितेन पदेन यथा बाधः तथा प्रकृते 'वेदश् च सर्वैर् अहम् एव' इत्यादिन वेद-सामान्य-विषयत्वान्

### अथर्वशिखाया विशेषेण शिवपरत्वम् इति पूर्वपक्षस्य निरासः
***
यद् अत्रोक्तम् – प्रणवश् शतरुद्रीयं तथाथर्वशिरश् शिखेत्यादिनाथर्व-शिखाया विशेषेण शिव-परत्वम् उच्यते। 'वेदश् च सर्वैर् अहम् एव वेद्यः' इत्यादिकं तु वेद-सामान्य-विषयकं पदे जुहोतीत्यादिना हवनीय-शास्त्रवद् बाध्यत इति।
१- तै० सं० ५।५।९।
२- [[४-|२-]] अथर्वशिरश्-शिखोपनिषत्।
३- [[५-|३-]] तै० उप०।
४- १० (प्रदर्शनवत् अत्र शिवे क्वचिद्-अप्य्-उपपत्तिः नास्ति।)

[[P48]]
तद् अपि प्रत्यूढम् – सावकाशत्वेन हि सामान्य-शास्त्रं बाध्यम्। न तु सामान्यत्वेन। ततश् चाथर्वशिखया शिवे जात् कारणत्वेन निश्चिते कारण-नानात्वायोगाद् अन्यत्र क्वचिद् अपि नारायणस्य तथा प्रतिपादनानुपपत्तेः। * 'वेदैश् च सर्वैः' इत्येतत् सामान्यम् अपि निरवकाशम् एव। वृत्त्यन्तरेण सावकाशत्वं तु 'प्रणवश् शतरुद्रीयम्' इत्यस्याप्यविशिष्टम्। अतस् सात्विकेन वेदाचार्य-प्रणीतेन गीता-वचनेन तामसं तद् एव बाध्यत इति। अपि चास्याश् शिखाया अथर्वैव पिदेष्टा। 'स एभ्यो ऽथर्वा प्रत्युवाच' इत्युपक्रमात्। स च मुण्डकोपनिषदि ब्रह्मणः सकाशाच् छ्रोता। 'स ब्रह्म-विद्याम् अथर्वणे ज्येष्ठ-पुत्राय प्राह – अथर्वणे यां प्रवदेत ब्रह्मा' इति तत्रोपक्रमात्। मुण्डके च – 'सूर्य-द्वारेण विरजाः प्रयान्ति यत्रामृतः पुरुषो ह्यव्ययात्मा। येनाक्षरं पुरुषं वेद सत्यं दिव्यम् अमूर्तः पुरुषः, पुरुष एवेदं विश्वमुपासते, पुरुषं ये कामाः, परात्परं पुरुषम् उपैति दिव्यम्। कर्तारम् ईशं पुरुषम्।' इति श्रवणं पुरुष-शब्द-वाच्यो नारायण एव मुमुक्षु-ध्येयतयोपदिश्यते। अथर्व-मुनेस् सकाशात् लब्धोपदेशश् च पिप्पलादः। प्रश्नोपनिषदि पर-ब्रह्मवादीनां 'परम-पुरुषम् अभिध्यायीत स तस्माज् जीव-धनात् परात्परं पुरिशयं पुरुषम् ईक्षते। पुरुषं प्राप्यास्तं गच्छन्ति तं वेद्यं पुरुषं वेद' हत्यादिना पुरुषं नारायणम् एव तथोपदिष्टवान्। एवं पूर्वापर-पर्यालोचनया परम्पुरुष-नारायणैक-निष्ठत्वेन निश्चितार्थया मुनिना कृतोपदेश-रूपेयं शिखा न पुंस-पुरुषणादन्यं स्प्रष्टुम् अर्हति। अतः स्वात्रापि सर्व-वेणी-अधिरोहणेनेति भगवद्-असाधारण-सर्व-कर्ण-त्वालङ्गि-पुरुष-श्रुतिभ्याम् उपक्रमो दृश्यते। न च करण-मन्त्र-प्रश्नोत्तर-काले प्रवृत्तं पुरुष-दैवत्यम् इत्येतत् कथं ध्येय-प्रश्नोत्तरं स्यात्, तत्र वाक्यस्य तात्पर्याभावाद् इति वाच्यम्। प्रमाणान्तराभावाद् अप्राप्ति-बाध-रहितत्वेन तत्रापि तात्पर्य-विषय-भावत्वात्। 'यो ह वा अविदितार्षेयच्छन्दो-दैवतं मन्त्रेण यजति वा याजयति वा पापीयान् भवति।'

> अविदित्वा ऋषिं छन्दो दैवतं योगम् एव च।  
> यो ऽध्यापयेज् जपेद् वापि पापीयान् जायते तु सः॥

[[P48(A)]]
इति श्रुति-स्मृतिभ्यां देवताज्ञानाभावे प्रत्यवाय-ख्यापनेन तत्कथनस्य अवश्यापेक्षितत्वाच् च मन्त्र-प्रकाश्यस्यैव देवतात्वात् पुरुषो नारायण एव ध्येय इत्यर्थात् सिद्धम्। उत्तरत्र कारणं तु ध्येय इति कण्ठतो च्युच्यते।

यद् अत्रोक्तम् – उपसंहारस्याधिक-श्रुतत्वात् नात्रोपक्रम-बलीयस्त्वम् इति तद् अपेशलम्। तातीयः खल्वयम् अत्राप्त-बाधः। उपक्रमम् अश्रुत्वार्थे बुद्धौ विपरिवर्तमाने तर्केण विरोधेन स्वार्थम् उपसंहरन् न बोधयतीत्य्-अलब्धात्मकम् अपि संहारं स श्रुति-सहस्रम् अपि स्वेनापि लब्धात्मानं प्रक्रम-गत-मानेन परिभूयते बहुधा विविशैलानुमानानि। अन्यथा तुल्यत्वे वा कथम् उपक्रम-बलीयस्त्वम्? 'अन्तर उपपत्तेः' (ब्र०सू० १।१।२१) इत्यत्र स्स्रावेण द्विरश्नान् पुरुषा दृश्यन्ते। एष आत्मा इति होवाच एतद् अभयम् अमृतम् एतद् ब्रह्मेति विषय-वाक्ये एष इति प्रसिद्धवत् दृश्यत इति प्रत्यक्षावच् च निर्देशात् उपक्रमगताक्षिणी-वलिङ्गाज् जीवत्वेन पूर्वपक्षं प्राप्य अमृतत्वादि-पर-ब्रह्म-लिङ्गैः परमात्मत्वं साधितम्।

### **उपक्रम-न्यायस्य विषय-निरूपणम्**
***
तत्रोपक्रमगतम् एकं लिङ्गम् उपसंहार-शतानेक-गुण-विरोधे दुर्बलम् इति व्यासार्य-वचनं नोपक्रम-प्राबल्य-न्यायापवादतापरत्वम्। तेनैव सर्व-व्याख्यानाधिकरणे धातृ-पद-श्रुतिर् सा ऽप्य् उपक्रमस्थतयानुगृहीता। रुद्र-महेश्वरादि-श्रुतीनाम् अनेकत्वे ऽप्य् उपक्रम-विरोधाद् दौर्बल्यम् इत्य् अभिधानात्। किन्तु प्रवर्ग्याधिकरण-न्यायेन प्रवृत्ते पूर्वपक्षे तदपवाद-परम्। यत्र हि द्वयोर् नियत-पूर्वापरयोर् आकाङ्क्षा-शून्य-वाक्यत्वानियामक-वशाद् एकवाक्यत्वात् पूर्वस्योत्तर-नैरपेक्ष्येण स्वार्थ-बोधकत्वेनात्मलाभः उत्तरस्य तु तदपेक्षयैव तथात्वं तत्रैवोपक्रम-प्राबल्य-नयः। यथा 'त्रयो वेदा असृज्यन्त अग्नेर् ऋग्वेद' इत्यारभ्य 'उच्चैर् ऋचा क्रियते' इत्यादौ तदुक्तं 'श्रुति-लक्षणा-विशेषाच् च' इत्यत्र। [^48A_1] 'उपक्रमोपसंहारयोर् एकवाक्यत्वाद् एक-विषयत्वं अवश्यं भाविनी'त्य् आरभ्य 'विध्युद्देश-स्त्व् अवलब्धात्मलब्धात्मानं न बाधते' (शा० दी० ३।३।१) इति। तस्माद् यत्र न परस्परापेक्षात्वं, यत्र वोपक्रमस्यापि उत्तर-सापेक्षत्वं न तत्रोभयत्राप्य् उप-

[[P49]]
क्रम-न्यायः। आद्ये यथा काम्येष्टि-काण्डे 'अग्नये दात्रे पुरोडाशम् अष्टाकपालं', 'इन्द्राय प्रदात्रे पुरोडाशम् एकादशकपालं', 'दधि-मधु-घृतम्-आपो धानास्-तण्डुलास् तत्संसृष्टं प्राजापत्यम्' इत्यत्र चोदना-भेदवत् परस्पर-नैरपेक्ष्येण [[अदगाकांदाया|अदनाकाङ्क्षायास्]] तथैवातिदेशाद् उपक्रम-न्यायस्य प्रवृत्त्यभावे सति मधु-दक-घृतानां पौर्णमासी-तन्त्रत्वाद् ऐन्द्र-दध्नो ऽमावास्या-तन्त्रत्वाच् चातिदेश-विषये विनिगमकान्तराभावान् मुख्यमनुगृह्यत इति प्रवर्ग्याधिकरण-रीत्यैव पूर्वपक्षे ऽप्य्-उत्तरम् इषु-भूयस्त्वात् च विनिगमक-सत्त्वात् तेषाम् एव धर्मत्वाम् इति 'विप्रतिषिद्ध-धर्माणां समवाये' (पू० मी० १२।२।७) इत्यधिकरणे स्थापितम्। 'पुरस्ताद् उपसदां प्रवर्ग्यं प्रवृणक्ति न प्रथमयज्ञे प्रवृञ्ज्यात्' इत्यत्र प्रथम-यज्ञ-शब्दयोः प्रत्येक-शक्तितया समास-निर्णयात् प्राग्-अबोधकत्वात् तु विनिगमकान्तराभावान् मुख्यत्वेन प्रथम-शब्दस्य स्वार्थानुग्रह इति सिद्धान्तितम्। स्वं च 'य एषो ऽक्षिणि पुरुषो दृश्यते' इत्यत्र सापेक्षात्वापादक-यच्-छब्द-प्रयोगाद् उपक्रमस्यापि नैरपेक्ष्य-भङ्गात् प्रवर्ग्याधिकरण-रीत्या पूर्वपक्षे भूयसा स्यात् प्रथमत्वाम् इति न्यायेन सिद्धान्तंवाभिप्रेत्य प्रवृत्तं व्यासार्य-वचनम् इति न किञ्चिद् अनुपपन्नम्। 'य एषः' इति यच्-छब्दस्य प्रतिसम्बन्ध्यपेक्षायाम् अग्निहोत्र-वाक्ये दध्यादीनाम् इव स्तद्-अमृतम्-अभयम् इत्यादीनां प्रबलेन प्रकरणेन युगपद् अन्वयाद् अपि संहारक-गुण-भूयस्त्वाद् द्रष्टव्यम्। 'अदृश्यत्वादि-गुणको' इत्यत्र प्रकृतम् एव स्वीकार्यम् उपक्रम-प्रतिपन्न-परित्यागेनाप्रतिपन्न-कल्पनायोगाद् इति व्यासार्याणाम् एव प्रयोगवद् अत्राप्य्-उपक्रम-शब्दः प्राथम्य-मात्र-परः। प्रकृते च तत्-तत्-प्रश्नोत्तराणां निवृत्ततया ध्येय-प्रश्नोत्तरस्य प्राप्तोऽवसर इति ख्यापन-परेण 'कारणं तु ध्येयम्' इति तु-शब्देन नियत-पूर्ववृत्ततया [[पेदिात|वेदितात्]]। कृष्ण-मन्त्र-प्रश्नोत्तर-वाक्ये पुरुष-दैवत्येति ध्येय-देवतात्वेन प्रक्रान्ते पुरुषे नारायणे बुद्धौ विपरिवर्तमाने तत एव प्रकरणे सर्वस्मिन् तत्परत्वेन निश्चिते सति 'कारणं तु ध्येयम्' इत्यादि-वाक्यं न देवतान्तरं सहत इति सिद्धम्। उक्तं च '[[त्वव्याप्ययु|स्वव्याप्य-युक्ति]]-उपक्रम-साधके उपक्रमावगततया प्रबलेन' इत्य् आरभ्य 'तस्माद् उत्तर-मीमांसायाम् उपक्रम-बलवत्त्वम् अविगीतम्' इत्यन्तेन प्रक्रमस्य बलीयस्त्वाम्। 'आकाशो ऽर्थान्तरत्वाद्' इत्यत्र शाङ्कर-भाष्ये ऽपि [[त्रिहिमनाम|त्रिविध-नाम]]-रूपान्तर्भावाद् भूताकाशस्य तन्-निर्वोदृत्वयोगाद् आकाश-पदं परमा-

[[P50]]
त्मपरम् इति कथनेन बाधेन श्रुति-भङ्गाद् उपक्रमाभाव एव सूचितः। किं च प्रकृते शम्भु-शिवादि-शब्दानां साधारणत्वाद् उपसंहार-भूयस्त्वं चासिद्धम्। यद् अपि सर्व-वर्णादि-चित्र-पटादि-साधारणं न भगवल्लिङ्गम् इति। तद् अपि मन्दम्, यस्य यो गुणः अतिशयित-कार्य-कारित्वेन प्रसिद्धः तद्-गुणेन व्यपदेशः, तस्यैव लिङ्गं भवति। यथा 'शूलपाणिर्' इति शिवस्य, 'करि-दन्ती'ति हस्तिनः, तथा भगवतः शुक्ल-पीत-नीलादि-वर्णाः महाकार्य-करत्वानातिशयिततया प्रमाणेषु सिद्धाः। श्रीभागवते – दशमे –

> सत्त्वं नृलोक-स्थितये स्वमायया  
> बिभर्षि शुक्लं खलु वर्णम् आत्मनः।  
> सर्गाय रक्तं रजसोपबृंहितं  
> कृष्णं च वर्णं तमसा जनात्यये॥ (१०।३।२०)

तत्रैव –
> आसन् वर्णास् त्रयो ह्यस्य गृह्णतो ऽनुयुगं तनूः।  
> शुक्लो रक्तस् तथा पीतः इदानीं कृष्णतां गतः॥ (भाग – १०।८।१३)

इति 'तस्य ह एतस्य पुरुषस्य रूपं यथा माहारजनं वासः? यथा वावि यथेन्द्रगोप इति' पैङ्ग्य-रहस्ये। 'एको ह वै नारायण इत्यारभ्य तस्य वा एतस्य चत्वारि रूपाणि शुक्लं कृष्णं पीतम्' इति। आरण्यकपर्वणि –

> श्वेतः कृतयुगे वर्णः पीतस् त्रेतायुगे मम।  
> रक्तो द्वापरम् आसाद्य कृष्णः कृतयुगे तथा॥ इति।

अत्र प्रथमा-रक्त-वर्णेत्यादिना रक्त-शुक्ल-कृष्ण-वर्णानां प्रकृतत्वात् त एव

[[P51]]
भागवतादि-प्रतिपन्नाः भगवद्-रूप-विशेष-वर्णत्वेनानेन गृह्यन्ते। न च मात्रायां नीरूपत्वाद् विशेषणं सर्व-वर्णत्वम् अस्मद्-अर्थवाद-मात्रम् इति शङ्क्यम्। सप्तदशारत्नि-वाजपेयस्येति षष्ठीवत्, यद् ब्राह्मणानीतराणीति बहुव्रीहिवत्, षष्ठीवच् च सम्बन्ध-सामान्यवत् परम्परा-सम्बन्धाभिप्रायेण संप्रयोगाद् मात्रा-सम्बन्धि-देवतायाः पुरुषो नारायणे तत्सम्भवेन बहुव्रीह्यनुपपत्तेः।[^51_1] नाना-वर्णाकृतीनि चेति गीतासु दर्शनाद् भगवतस् सर्व-वर्णत्वं लिङ्गत्वाम् उपपन्नम्। परोक्त-गीतायाश् शिव-परत्वाद् भारत-तात्पर्य-निर्णयावसरे निरसिष्यते।

### सोमालोकिपदस्य शिवपरत्वनिरासः।
***
या तु 'सोमलोक' इति उपक्रमोपक्रम-दुराशा, सा ऽप्य् आशामात्रा। भिन्न-भिन्न-लोकोत्पन्नानां निष्पाद्याणां मात्राणां संहत्यैकावयवत्वानुपपत्त्या मात्रा-स्थानोक्तेः अर्थवादत्वेन 'नाम ब्रह्मेतिवद्' दृष्टि-विधि-त्वेन तल्-लोक-स्थैर् पुण्यत्वाख्यापन-परत्वेन वानेयत्वात्, चन्द्रे रूढस्य सोम-शब्दस्य उमया सहितस् सोम इति योगेन शिव-परत्वानुपपत्तेश् च। न च द्युलोकस्य पूर्व-मात्रा-स्थान-लोकोक्त्या तद्-अन्तर्गत-चन्द्र-लोकाद् ऊर्ध्वं श्रूयमाण-श्मशान-लोक-स्थानान्यत्वात् सोम-लोक-पदेन विवक्षितम् इति वाच्यम्। [[लागादि|त्यागादि]]-गुह्य-मन्त्रेषु पृथिव्यन्तरिक्षाद्युलोकानाम् अग्न्यधिपतिकत्वोक्ताव् अपि तद्-अत्राधिपतित्वस्य प्रत्येकम् उक्तिवत् तत्र सर्वेश्वरस्यापि शिवस्य गिरीशत्वोक्तिवत्, मम सर्वेश्वरस्यापि हरेः हृषीकेशत्वोक्तिवच् च तत्तद्-देवतानां स्थान-विशेषेष्वभिमान-विशेषात् स्वमुक्त्युपपत्तेः। त्वादुक्तं च सामान्यम् उपबृंहणं नात्र कर्षि-भञ्जकम्। सोम-लोक-शब्दस्य शिव-स्थान-परत्वे वा तत्स्थानक-
[^51_1]: **टिप्पणी-** सप्तदशारत्न-वाजपेयस्य यूपो भवतीत्यत्र वाजपेय-पदोत्तर-षष्ठ्या सम्बन्ध-मात्रम् अभिधीयते। अतः सप्तदशारत्नित्वस्य परिमाणस्य वाजपेये कृते साक्षाद्-हेतुत्वम् अयोग्यत्वे ऽपि तद्-अङ्ग-भूत-यूप-परिच्छेद-द्वारा परम्परयान्वयः सम्भवतीति (पू०मी० ३।१।६) अधिकरणे प्रतिपादितम्।

[[P52]]
त्वामात्रेणार्थ-मात्रायाः कथं शिव-परत्वम्? नहि वदने गगने वा स्थिताश् शङ्कास् तत्रत्य-वदनत्वादि-पराः स्वीक्रियन्ते।

### सोमैलोकशब्दस्य नारायणपरत्वोपपादनम्
***
अस्तु वा तत्र स्थितत्वाच् छिव-परत्वे लिङ्गम्, तथापि अर्ध-मात्रायाः लिङ्गाद् अपि बलीयस्या 'पुरुष-दैवत्येति' श्रुत्या नारायण-परत्वम् एव नैर्णीनीयम्। यौगिकत्वाक्लेश-आश्रयणेन वा प्रणव-प्रकरणाद् 'ओमा सहितस् सोम-स् चासाव् अश्व सोमः'। तस्य लोक इत्येवाश्रयणं युक्तम्। अकारस्य विष्णु-वाचक-तया पुरुष-दैवत्येत्युक्तम्। श्रुत्यानुगुण्यात् देवो नाम-सहस्रवान् इतिवत्। अत्र प्रणव-साहित्यम् 'ओम् इत्येवं सदा विप्राः पठध्वं ध्यात केशवं' मिति हरिवंशादि-वचनैर् भगवत एव प्रणव-वाच्यत्वं वक्ष्यते। सोमित्व्यत्र 'ओमाङोश् चेति' पररूपम्।[^52_1]

वस्तुतस् तु 'शम्भुर् आकाश-मध्ये' इत्यत्रोत्तरत्राकाशस्यैव स्थानत्वात् सोमो व्याप्ति-निशाकर इति रत्नाकरैः। 'सोमो व्योम-निशाकरौ' इति वैजयन्त्यां च व्योम-वाचकत्वास्यापि दर्शनात्। उक्त-न्यायात् सोमश् चासाव् लोकश् चेति [[लावादयं|लाघवाद् अयं]] सोम-लोक-शब्दः 'परमे व्योमन्'[^52_2] 'नाकस्य पृष्ठे' इति श्रुति-प्रसिद्ध-भगवल्लोक-पर इत्यस्मत्पितृचरणा निरनैषुः।

### पुरुषशब्दार्थविचारः
***
यद् अपि पुरुष-शब्दस्य साधारणत्वाद् विष्णोर् उपक्रम इत्य् आपाततः इति [[त्मापातः|ह्यापातः]]। पुरुषो ह वै नारायणो ऽकामयत पुरुषास्य हरेस् सूक्तम् इत्यादि-सह-प्रयोगस्य नारायणे बहुशो दर्शनात्। पुरुष-शब्दस्य तद्-असाधारण्य-सिद्धेः। न च प्रयोग-मात्राच् छक्ति-कल्पने वृक्ष्यन्तरोच्छेदाः। बहुशः प्रयोगाद् अपि
१- ग०श मध्य इत्यत्र उत्तरत्र।
२- तै० उप० २।१।

[[P53]]
तदेकत्वेन शक्तेर् नोच्छेदात् प्रयोग-बहुत्वाद् बहुत्वायोर् व्यक्ति-व्यवस्थापकत्वाद् नारायणे पुरुष-पदस्य तथात्वं च सर्व-सम्मतम्। मोक्षधर्मे –

> केशवो भरतश्रेष्ठ भगवान् ईश्वरः प्रभुः।  
> पुरुषस् त्व् इत्य् एवं शब्दैः श्रूयते बहुधा विभुः॥

शान्तिपर्वणि –
> त्वाम् एकम् आहुः पुरुषं त्वाम् आहुस् सर्वतो गतिम्।  
> नामभिस् त्वां बहुविधैस् स्तुवन्ति प्रयता द्विजाः॥

इत्यादि-दर्शनात्।

न च पुरुष-वात्म-मानवादि-विति क्लृप्त-सामान्य-शक्त्यैव प्रकरणादि-नियन्त्रितया विशेषण-बोध-सिद्ध्या प्रयोगाणाम् उपपत्तेः शक्त्यन्तर-कल्पनं गुर्वीति वाच्यम्। प्रकरणात् पुरुष-विशेषणत्वेन बोध-सिद्धाव् अपि नारायण-रूप-देवतात्वेन तात्पर्यात् शक्त्यन्तरं विनानुपपत्तेः। अत एव मृग-शब्दस्य सामान्य-शक्तस्यापि हरिणे विशेष-शक्ति-कल्पनम्। एवं पदि-गताक्षयोर् गरुत्मन्तादिष्व् अपि द्रष्टव्यम्। अन्यथा तव शिवेशानादि-पदानाम् अपि तत्कल्पनं न स्यात्। न च पुरुष-शब्दाद् देवता-विशेषण-बोधो ऽसिद्ध इति वाच्यम्। प्रकरणादि-विशेष-नियामकाभावे ऽपि 'सहस्रशीर्षा पुरुषस् सहस्राक्षस् सहस्रपाद्'[^53_1] इति सहस्र-शीर्षत्वादि-सामान्य-विशेषणानां पुरुष-शब्देन विशेषण-समर्पणस्य सादृश्य-बोधिसत्त्व-प्रायेण नियामकत्वाद् उक्त-विधस्य शब्दस्योत्सर्गतो विशेषण-शक्तत्वात्। अन्यथा सामान्य-वाक्यस्याप्रवर्तकत्वात्। एवं क्वचिद् विशेषणे शक्तिर् इति सिद्धायां 'यज्ञेन यज्ञम् अयजन्त' इति वाक्यान्तरेण सविशेषणो विषय इत्यवसीयते।
१-२ तै० अ० ३।१२।

[[P54]]
'यज्ञो वै विष्णुर्'[^54_1] इति बहुशः श्रुति-प्रसिद्धेः। यद्वा –

> पुरुष-शब्दो हि रूढ्या वक्ति जनार्दनम्।  
> सर्व-लोक-प्रतीत्या च पुरुषः प्रोच्यते हरिः॥

इति पाद्मे तादृश-बोध-सत्त्वं कण्ठतो ऽप्य् उक्तम्। पुरुषम् अपि चैत्यत्र सारे च तथा दर्शितम्। किञ्चिद् अपि विशेषण-नियामकं विना स्वातन्त्र्येण यश् शब्दो यत्र बहुशः प्रयुज्यते तस्यासाधारणो वाच्य इति घण्टापथः। यथा घटम् आनय पटम् आनयेति घटादि-शब्दाः। एवं पुरुष-शब्दो भगवत्येव प्रयुज्यते। यथा भागवते दशमे –

> ... (१०।१।२०)  
> पुरुषं पुरुष-सूक्तेनाप उपारुणीर् मे श्रुणुत (१०।१।२१)  
> स बिभ्रत् सारुणं धाम (१०।२।१८) इत्यभिष्ट्रूय पुरुषम्। (१०।२।४२)

इति भारते नारायणीये –
> पुरुषस्यैकात्म्यम् उक्त्वा –  
> एकाग्रेण मनसा पुरुषश् चिन्त्यतां विराट्।  
> पुरुषश् शाश्वतो ऽव्ययः।  
> यथा हं संप्रवक्ष्यामि पुरुषं तं सनातनम्।  
> पुरुषस् स विभुः कर्ता तत्त्वोपनिषदं पुरुषं विद्धि॥ इति।

लैङ्गे –
> ब्रह्मा कमल-पत्राभो रुद्रः कालाभ्र-सन्निभः।  
> पुरुषः पुण्डरीकाक्षो रूपे तत् परमात्मनः॥ इति।

१- तै० सं० ६।१।६।

[[P55]]
लोके च – 'पुरातनं त्वां पुरुषं पुरा विदः। संहृत्य लोकान् पुरुषो ऽधिशेते। पुरुषाय नमः परस्मै। पुरुषो ऽयम् अनिष्टं पुनर् उक्तं वेति।' किं च आत्मत्वा-सामान्य-शक्त्यैव भगवति पुरुष-शब्द-प्रयोगे पुरुष-स्वरूपं किञ्चिद् इति प्रकृतं पुरुषम् एतं सर्वेषु भूतेष्व् इति परामृश्य 'गूढो ऽत्मा न प्रकाशते' इति कठवल्ल्याम् आत्म-शब्देनापि तदुक्तिर् अधिका स्यात्। गूढो ऽत्मेत्ययम् आत्म-शब्द इत्येति शङ्कर-भाष्ये ऽपि –
'आत्म-शब्दाच् च' इति सूत्रे दर्शितम्।

एवं 'सत्त्वात्मा पुरुषः पुराणः' इति भागवते। 'स हि नारायणः प्रोक्तस् सर्वात्मा पुरुषो हि सः' इति शान्तिपर्वणि च सह-प्रयोगो व्यर्थस् स्यात्। तस्माद् एष आदेश एष उपदेश इतिवद् अर्थभेदः। अपि च 'सर्वं नारायणः पुरुष एवेदं सर्वम्' इति [[साबाले|जाबाले]]। 'विश्वं नारायणं देवं, विश्वं नारायणं हरिम्। विश्वम् एवेदं पुरुषः' इति तैत्तिरीये च भगवति पुरुष-पदं तत्रासाधारप्यं प्रकाशयति। अन्यथा जात् कारणत्वादिना विश्व-सामानाधिकरण्यस्य पूर्व-वाक्येनैव सिद्धत्वाद् उत्तर-वाक्यम् अनर्थकं स्यात्। तस्येदम् एव प्रयोजनम् – कारणत्वाद् एव पुरुष-शब्द-वाच्यत्वाज् ज्ञापनम् इति। न चाभ्यासेन उक्त-दार्ढ्यार्थं तद् इति वाच्यम्। शब्दभेदेनाविशेषण-पुनः श्रुतित्वस्याभावात्। अर्थतस् तथात्वे नारायण-शब्दाविशेषणात् सिद्धं पुरुष-शब्दस्यासाधारण्यम्। आत्म-पुरुष-शब्दयोस् तु सह-प्रयोगो न पर्यायत्वार्थकः। तथात्वस्य लोक-सिद्धत्वात्। किन्त्व् अर्थ-सूचनार्थ एव। अत्र तु न तथेति। यथा तव 'अहम् आत्मनो रादेशः' केचित् भूतात्मनोस् त्व् अभेदार्थः तथात्रापीति द्रष्टव्यम्। पुरुष-पदस्यात्म-परत्वे तु प्रकरण-विरोधः। आनुशासनिके सनत्कुमारोक्त-वचनाद् अग्रे वक्ष्यमाणं ज्ञेयम्।

अपि च 'स्रष्टारं पुरुषं प्रभुम्। यं विश्वम् उपजीवन्ति तं भवान् वक्तुम् अर्हति' इति नारद-प्रश्नानन्तरं,
'यं विश्वम् उपजीवन्ति यम् आहुः पुरुषं परम्॥'
१- ग० ८० (प्रकाश) नास्ति।

[[P56]]
> "तं वै शृणु महाबुद्धे" इत्य् उपक्रम्य "एष नारायणो नाम यं विश्वम् उपजीवति।"

इदं च सुस्पष्टम् उक्ते स्कान्दे –
> "यथा भास्कर-शब्दो यम् आदित्ये प्रतितिष्ठति।  
> यथा चाग्नौ बृहद्भानुर् यथा वायुस् सदागतिः॥  
> यथा पुरुष-शब्दो यं वासुदेवे ऽवतिष्ठते।  
> तथा शङ्कर-शब्दो यं महादेवे व्यवस्थितः॥"

इति। न के भास्कर-आदि-पदानाम् अन्यत्र व्यवस्थितत्वे भगवत्-स्वपद-वाच्यत्वाविरोध इति शङ्क्यम्। तत्तद्-द्वारेण तत्-तत्व-वाच्यत्वे ऽपि साक्षाद्-वाच्यतायाम् एव व्यवस्थितोक्तेः। अत्र बर्हिर्-आज्याधिकरण-न्याय-विरोधाभावो ऽप्यसङ्गतः। ऋतु-निष्ठानां संस्कृत एव प्रयोगात्। तत्रैव बर्हिर्-आज्य-पदयोश् शक्तिर् इत्य् आशङ्क्य तद् अन्यत्र लौकिकः प्रयोगात् लाघवाच् च जातौ शक्तिर् इति तत्र सिद्धान्तितम्। अत्र तु नारायणत्वा-रूप-विशेषाबोध-फल-भेद-दर्शनात् पुरुष-शब्दस्य विशेषण-शक्तिः कल्प्यत इति वैषम्यम्। यदि तत्रापि संस्कृतत्वेन बोधस् स्यात् विशेषण-शक्ति-कल्पनं दुर्वारं स्यात्।

उक्तं हि शाबरे "प्रसिद्धे हि संस्कार-शब्दत्वे सादृश्याद्" इति शक्यते वक्तुम् इति।[^56_1] तव ईशादि-पदेष्वप्य् एवम् एव गतिर् इत्य् उक्तम्। न च तेषां पदानाम् अभिधान-कोशेषु शिवे प्रयोग-बाहुल्यम् अस्ति यद् इति युक्तम्। शक्ति-ग्राहक-मानेषु व्यवहारस्यैव प्रधानत्वात् तस्य च पुरुष-शब्दे ऽपि प्रदर्शनात्। व्यवहारेशु गौणत्वादिना अन्यथासिद्धि-शङ्का अभिधान-कोशेनापि तुल्या। 'द्विरेष-पुण्य-जन-सहस्राक्ष-पुरुष-विष्णु-रथ-मेध-पुण्डरीकादि-शब्दानाम् अभिधान-कोश-शतानाम् अपि तथात्व-दर्शनात्।
१- १०० निषेधस्य इति।
२- शा० भा० पृ० ३४२-६-१४।

[[P57]]
पुन्नागे पुरुषस् तुङ्ग इत्यत्र पुरुषवद् उन्नतत्वात् पुरुष इति। यातुधानः पुण्यजन इत्यत्र लक्षणया राक्षसः, हन्तिवत् पुण्यजन-शब्दो भिन्नो ऽप्य् इति तद्-व्याख्यातृभिर् व्याख्यातत्वाच् च। व्यवहारे तु भूयस्त्वाद् अस्ति शक्ति-कल्पकत्वे विनिगमकम् इत्य् उक्तम्।

वस्तुतस् तु – पुरुषो धातो पुन्नाग-जीवात्म-परमात्मस्व् इति पुरुष-शब्दस्य नारायणे ऽप्य् अभिधानं दृश्यते। 'उत्तमः पुरुषस् त्वन्यः परमात्मेत्युदाहृतः। परमात्मा सनातनः।'[^57_1] श्रीवत्सवक्षाः नित्यश्रीर् इति भगवति परमात्मत्वाप्रसिद्ध्यात्म-ब्रह्मादयश् शब्दा न वर्तन्ते तद् अन्यत्रेति पाद्मे परत्र निषेधाच् च भगवत्य् एव पर्यवसानं भवतीत्य् आशयेन 'अर्जुनः फल्गुनो वृषः' इत्यादिवद् अर्थ-विभाग-मात्र-दृष्ट्या विष्णुवादि-विशेषण-पदं विना परमात्मस्व् इत्य् उक्तम्।

> भूरि-प्रयोगात् स्वान्येनाविशेष्यत्वेन कीर्तनात्।  
> विशेष्य-देवता-बोधकत्व-भेदस्य दर्शनात्।  
> सुबालोपनिषल्-लिङ्गाद् विशेष्य-स्थान-पाठतः प्रयोगाच् च सकृत्कृत-सकृदात्मना।  
> स्कान्दे विस्पष्ट-वचनाद् अभिधानेषु संग्रहात्।  
> बर्हिर्-आज्य-नयायोगाद् पुरुषोक्तिर् हरौ स्थिरा॥

अपि च 'एकादश्या द्वादश्यां' इत्यत्रापरिमित-शब्दस्य परिमितेतर-वाचितया विशेषण-संख्या-विरोधेन बाधेन प्राय-पाठ-स्वारस्य-त्यागे ऽपि प्रकृते तत्-सन्मात्राणां ब्रह्मादि-विशेषण-शब्दैर् देवता-समर्पण-प्राय-पाठ-स्वारस्यानुरोधेनार्थ-मात्र-देवता-समर्पक-पुरुष-शब्दस्य प्रयोग-बलाद् नारायण-रूप-देवता-विशेषण-शक्तत्वम् उचितम्।

*   'ये तु सामान्य-भावेन मन्यन्ते पुरुषोत्तमम्। ते वै पाषण्डिनो ज्ञेयाः' इति भारतादौ सामान्य-बुद्धेर् निषेधात्। उत्कृष्टस्य सामान्य-शब्देन व्यवहारस्या-
[^57_2]
१- वै० को०।
२- स० व्यवहारस्योपचारत्वेन।

[[P58]]
पचारत्वेन शिष्टाचार-दर्शनाच् चात्र पुरुष-पदस्य सामान्य-पदत्वम् अप्य् अनुचितम्। अपि च [^58_1] तैत्तिरीये – प्रजापतिर् एकः पुष्कर-पर्णे समभवद् इत्य् उपक्रम्य तस्य यन्मांसम् आसीत्। सो ऽन्तर्-अन्तः कूर्मं भूतं सर्पन्तम्। तम् अब्रवीत्। मम वै त्वङ्-मांसात्। समभूत्। नेत्यब्रवीत्। पूर्वम् एवाहम् इहासम् इति। तत् पुरुषस्य पुरुषत्वम्। स सहस्रशीर्षा पुरुषः। सहस्राक्षस् सहस्रपात्। भूत्वातिष्ठत्। तम् अब्रवीत्। त्वं वै पूर्वं समभूः। त्वम् इदं पूर्वः कुरुष्वेति। स इत यतः।[^58_2]

बृहदारण्यके – आत्मैवेदम् अग्र आसीत्। सो ऽहम् अस्मीत्य् अग्रे व्याहरत्। ततो ऽहन्नामाभवत्। स यत् पूर्वो ऽस्मात् सर्वस्मात् सर्वान् पाप्मन औषत्। तस्मात् पुरुष इति भगवति पुरुष-शब्द-निर्वचनाद् अपि पुरुष-शब्दस्य भगवद्-वाचकत्वम् अवगम्यते। पूर्व-वाक्ये पुरुषस्य पुरुषत्वं पुरुष-पद-वाच्यगतं पुरुष-पद-प्रवृत्ति-निमित्तं तद् एव यत् 'पूर्वम् एवाहम् इहासम्' इति प्रजापति-मुखेन सर्व-पूर्ववर्तित्वं स्वासाधारण-धर्मं भगवानाहेति पुरुष-पद-प्रवृत्ति-निमित्तस्य भगवद्-असाधारण-धर्माणाम् एकैः समान-विभक्त्यावसीयते। शक्यतावच्छेदकं हि प्रवृत्ति-निमित्तम्। तस्य भगवद्-असाधारण-धर्माभेदावबोधेनैव नियन्त्रितत्वात् सिद्धं पुरुष-पदस्य भगवद्-असाधारण्यम्।[^58_3]

एवं बृहदारण्यके ऽपि स जात्-कारण-भूतः परमात्मा यत् – यस्मात् कारणात् सर्वस्माद् अस्मात् – ब्रह्म-रुद्रादि-कार्य-वर्गात् पूर्वो यस्माच् च सर्वान् पाप्मन औषत्। उष दाहे, तस्मात् पुरुषः – पुरुष-पद-वाच्यः। इति तैत्तिरीय-प्रतिपन्न-सर्व-पूर्ववर्तित्वेन सहापहत-पाप्मत्वं च प्रवृत्ति-निमित्तीकृत्य पुरुष-पदस्य भगवद्-वाचकत्वम् अभिधीयते। उभयत्रापि निर्वचनस्य भगवन्-निष्ठत्वं, तत्र पुरुष-पदस्य बहुशः प्रयोग-दर्शनात् 'एको ह वै नारायण आसीत्', 'एष सर्व-भूतान्तरात्मापहत-पाप्मा दिव्यो देव एको नारायणः', इति जात्-कारणत्वापहत-पाप्मत्वयोर् भगवत्य् एव श्रुति-प्रसिद्धेः,
[^58_1]: ख० परत्वा।
[^58_2]: बृ० उ०।
[^58_3]: प० विधीयते इति पाठः।

[[P59]]
कूर्मं भूतं सर्पन्तम् इति कूर्म-वितार-परिग्रहस्य तैत्तिरीये 'ततो ऽहन्नामाभवद्' इति चतुर्मुख-सृष्ट्युक्तेश् च, बृहदारण्यके च भगवद्-असाधारण-लिङ्गस्योपादानाच् च तन्-निश्चीयते। कूर्म-वितार-परिग्रहस्य च भागवत-विष्णु-पुराणादिषु भगवद्-असाधारणतया प्रसिद्धेः। चतुर्मुख-स्रष्टृत्वाच् च 'नारायणाद् ब्रह्मा जायते, स प्रजापतिर् एकः पुष्कर-पर्णे समभवत्'।

> दिव्ये पद्मे संकाशे नाभ्याम् उत्पाद्य माम् अपि।  
> यन्-नाभि-पद्माद् अभवन् महात्मा धाताब्जयोनिर् द्रुहिणः॥

इति श्रुति-स्मृति-लोक-प्रसिद्धेः सुगमम्। 'अहं नामाभवद्' इत्य् अत्राहं-शब्देन चतुर्मुख एवोच्यते। 'सो ऽबिभेत्' इत्यादिना तस्य कर्म-कृत-भयादि-श्रवणात्। तर्हि स एव पुरुषो ऽपीति न शक्यम्। तस्यापहत-पाप्मत्व-सर्व-कार्य-पूर्ववर्तित्वयोर् अयोगात्। कार्य-वर्गे स्वास्यापि प्रवेशात्। * 'आकाशो ह वै नाम-रूपयोर् निर्वहितेत्य्' अत्र भूताकाश-परत्वे हक-व्याघातात्। तस्माद् 'आत्मा वा' इत्यनेन नारायणं प्रस्तुत्य 'अहं नामाभवद्' इत्यनेन चतुर्मुख-शरीरतयावतारम् उक्त्वा 'स यत् पूर्वस्मात्' इत्यादिना विशेष्य-भूतस्य भगवतो गुण-कथनेन पुरुष-संज्ञाम् उक्त्वा 'सो ऽबिभेद्' इत्यादिना विशेषणांशस्य चतुर्मुखस्य जीवत्वोक्तेः, 'अहं नामा चतुर्मुखः' इति सिद्धम्। उक्तं हि मोक्षधर्मे –

> "तस्मात् पद्माद् ब्रह्मा वेदमयो विधिः।  
> अहंकार इति ख्यातस् सर्व-भूतात्म-भूतकृत्॥  
> ततस् तस्मै वरान् प्रीतो ददाव् अहम् अनुत्तमान्।  
> अहंकारं तथा चाहं नाम पर्याय-विद्यकम्॥"

इति। न च तैत्तिरीये श्रुतं कूर्म-लिङ्गम् अन्यत्र सम्भावयितुं शक्यम्। * 'सोमेन यजेत' इति प्रत्यक्षागमे श्रवणेनार्थापत्ति-परिहाराय

[[P60]]
'ऐन्द्रवायवं गृह्णातीत्यादौ' द्रव्य-देवता-सम्बन्धोपपादक-यज्यन्तरात्म-ज्ञानात् 'सुमेरु-शिखरो हरिः' इति विष्णु-पुराणादि-प्रसिद्ध्या 'कूर्म-भूत-सर्पन्तम्' इति निर्देशोपपत्तौ अन्यत्रापि तत्-कल्पने गौरवात्। ब्रह्मादिभ्यो ऽपि पूर्ववर्ति-कर्मत्वस्यान्यत्रानुपलब्धेः, 'स प्रजापतिर् एकः पुष्कर-पर्णे समभवद्' इत्युपक्रमाच् च। यत् तु लाक्षणिक-स्थले ऽपि निर्वचनं दृश्यत इति। तद् असत्। उत्सर्गतो निर्वचनस्य शक्ति-कल्पकत्वाद् बाधकैः क्वचिद् एव तत्-अपवादात्। 'आग्नेयो वा ऋत्विग्-आयाच् छेन तासां वायुः पृष्ठे व्यावर्तत' इत्यत्र लोक-वेदयोः पश्चाद्-मार्ग-प्रसिद्धेन पृष्ठ-शब्देन अपां पश्चाद्-भागम् उक्त्वा तत्-सम्बन्धेन स्तोत्राणां पृष्ठत्व-निर्वचनाद् बाधकात् सत्यपि निर्वचने (न) शक्ति-कल्पनं यश् शब्दो यस्य प्रसिद्धार्थे प्रयुक्तस् सन् तत्-सम्बन्धाद् अर्थान्तरे निरुच्यते तत्र तस्य लाक्षणिकत्वानियमात्। एवं च तत्राप्रवृत्ति-निमित्त-भूत-धर्मैः पृष्ठत्व-व्यवहारो गौणः। उक्तं हि तन्त्र-वार्तिके – यस्माद् अपां वायुना पृष्ठे स्पृष्टे रथन्तरादीनि जातानि तस्मात् तानि पृष्ठानि तत्-प्रकृतित्वाच् च वामदेव्य-आदिषु पृष्ठ-शब्द-सिद्धिर् इति।[^60_1]

[^60_1]: **टिप्पणी-** यागस्य द्वे रूपे द्रव्यं देवता चेति। 'सोमेन यजेत' इत्यत्र सोम-रूप-द्रव्य-श्रवणे सत्यपि देवताया अश्रवणाद् अस्ति तद्-आकाङ्क्षा। सा च (सोम) तत्-प्रकरणे पठितेन 'ऐन्द्रवायवं गृह्णाति' इति वाक्येन देवता-समर्पणेन निवर्तते। ऐन्द्रवायव-वाक्ये यागो न श्रूयते, देवतामात्रं श्रूयते। श्रूयमाणाया देवतायाः कुत्रान्वय इत्यपेक्षायां तत्र यज्यन्तरं प्रकल्प्य तद्-अन्वय-प्रतिपादनापेक्षाया लाघवात् नष्टाश्व-दग्धरथ-न्यायेन पद-बन्ध-न्यायेन वा 'सोमेन यजेत' इति वाक्य-आकाङ्क्षित-देवता-समर्पणम् एवाचितम् इति (पू०मी० २।२।७) अधिकरणे निरूपितम्। एवं प्रकृते कूर्मत्वास्य अश्रुते देवतान्तरे कल्पनापेक्षायां 'कूर्म-रूप-धरो हरिः' इति विष्णु-पुराणे श्रूयमाणे हरावेव अङ्गीकारे आकाङ्क्षा-निवृत्तत्वात् तत्रैव कल्पनम् उचितम् इत्याशयः।

प्रकृते 'पुरुषत्वम्' इति भाव-प्रत्ययेन बाधकाभावात् शक्यतावच्छेदकम् एवोच्यते 'शब्द-प्रवृत्ति-निमित्तं भाव-प्रत्ययेनोच्यते' इति वृत्ता। यस्य गुणस्य हि भावाद्

[[P61]]
द्रव्ये शब्द-निवेशस् तद् अभिधाने तु तद्-प्रत्ययौ। यस्माद् अङ्गित्वम् इत्येवम् अभिधानं प्रवर्तते। सो ऽर्थो गवादेः प्रवृत्ति-निमित्तम् इति भाष्यादौ च तथात्वं व्यक्तम्। एवं च जात्-कारणत्वे सत्यपहत-पाप्मत्वं पुरुषत्वं, तच् च नारायण एव। तस्मात् स एव पुरुष-पद-वाच्य इति वाक्य-द्वय-निष्कर्षः। तेन सर्व-वर्णा पुरुष-दैवत्येति कारण-वाचक-पुरुष-शब्द-प्रविवेकं प्रति 'कारणं तु ध्येयम्' इत्युपसंहारस्याप्य्-आनुरूप्यम्। सर्व-कारण-वाक्यानां भगवत्परत्वं तस्यैव मुमुक्षु-ध्येयत्वं च सिद्धम्।

ननु 'पूर्वम् एवाहम् इहासम्' इति पूर्ववर्तित्वामात्रेण कथं पुरुषस्य कारणत्वम् इति चेत्, सत्यम्। अनुपदम् एव 'त्वं वै पूर्वं समभूः। त्वम् इदं पूर्वः कुरुष्वेति। स इत आदायापः।' इत्यादिना उक्त-पूर्ववर्तित्वास्य कारणत्वेन विवरणात्। न च 'सहस्रशीर्षा पुरुषः, भूत्वातिष्ठद्' इति पुरुषस्य कार्यत्वोक्तेः कारणत्वम् अनुपपन्नम् इति वाच्यम्। सन्दिहानं प्रजापतिं प्रति भूत्वेति प्राग् एव स्थित-पुरुष-तत्त्वाप्रकाशन-मात्रोक्त्या भवनस्यात्रोत्पत्ति-रूपत्वाभावात्, अन्यथा प्रकरण-विरोधात्। तत्र जातः तत्र भव इति व्याकरणे जनन-भवनयोर् भेदो दर्शितः। 'प्रकृतिं त्रिभुवनं कार्य-वर्गम्' इति व्यासार्थ-वचनं, तथापि प्रयोग-दर्शनाद् उपपन्नम्। ननु 'यो रसः, सो ऽपाम्, अन्तरतः कूर्मं भूतं सर्पन्तम्। सो ऽब्रवीत् मम वै त्वङ्मांसैति' कर्म-वश्य-प्रजापति-शरीर-स्थान्वय-परिणामत्वेन कूर्म-रूपस्योक्तत्वात्। तस्य कारणत्वम् अयुक्तम्। न [[न्व्व्व्व्фор|चैवं]] 'न च नेत्यब्रवीद्' इत्याद्य्-उपसंहारेण तद्-अपवादात् 'मम वै त्वम्' इत्यादि-प्रजापति-वाक्यं तथा भ्रान्ति-कृतम्। 'यो रसः' इति तत् पूर्व-श्रुत-वाक्यम् अपि प्रजापति-बुद्ध्यनुसारेण प्रवृत्तम्। यथा वासुदेवात्मजत्वेनावतीर्णे तु कृष्णे स्वात्मजत्वेन नन्द-गोपस्य भ्रमात् तद्-बुद्ध्यनुसारेण नन्दस्यात्मन उत्पन्न इति कृष्णे ऽपि वचनं प्रवृत्तं तथेति वाच्यम्। उपक्रम-प्राबल्याद् उपसंहारस्य 'नेत्यब्रवीद्' इत्यादि-कूर्म-वचनस्य तत्-पुरुषस्येत्यादि-वचनस्य च तथा नेयत्वाद् इति चेद् उच्यते। यत्रोपक्रमोपसंहारयोर् एव केवलं परस्पर-विरोधः तत्रोपक्रम-प्राबल्य-नयः। यत्र तु तयोः स्वावयवि-भूतेन महा-वाक्येन विरोधः, तत्र तद्-विरुद्धं दुर्बलं तद्-अविरुद्धं प्रबलम् इत्येव व्यवस्था। अवयव्यपेक्षाया अवयवस्याप्रधानत्वेन दुर्बलत्वाद्

[[P62]]
> तं दृष्ट्वा  
> प्रशशंसुस् तदा कर्म नरसिंहस्य चाद्भुतम्॥ इति।

गरुडे च – 'शरभं नरसिंहः' इत्यारभ्य 'नखैर् विदारयामास हिरण्यकशिपुं यथेति'।

आग्नेये च –
> तम् अभ्याशगतं दृष्ट्वा शूलं  
> जघान निशितैर् उग्रैर् नखैर् नख-वरायुधः॥ इति।

वामने च –
> ततस् स्फुरन् समादाय रुद्रं शरभ-रूपिणम्।  
> विददार नखैस् तीक्ष्णैर् हिरण्यकशिपुं यथा॥ इति।

अनैशितव्यस्य शिवस्य 'पिनाकिनम्' इत्याद्य्-अनेक-विशेषण-कीर्तनं 'रुद्रस् त्रिनेत्रस् त्रिपुरान्तको ऽपि त्रातुं न शक्ता युधि राघवस्य' इतिवत् वशत्व-ज्ञापयितुं न हरेत् सकृण्णाय। सर्व-विद्यानाम् ईश्वरः सर्व-भूतानां ब्रह्माधिपतिः। अत एवाधिपतिः – स्वामी! ब्रह्मणः – चतुर्मुखस्य चाधिपतिः। हि यस्मात् अतस् स एव परं ब्रह्मेति पूर्वेण सम्बन्धः।

न च तम् एकं नाथर्व-शिखाध्यापकेन तत्-समर्थाथर्व-शिखाध्यापक-शतं केन तापनीयोपनिषद्-अध्यापकेन तत्-समर्थं तापनीयोपनिषद्-अध्यापक-शतं तम् एकं न मन्त्र-राजाध्यापकेन। स्तत्वरं धाम मन्त्र-राजाध्यापकस्य। 'यत्र न सूर्यस् तपति यत्र न चन्द्रमा भाति' 'तद् विष्णोः परमं पदम्' इति शत-रुद्रीयेण समानार्थक-तया तद्-एक-कण्ठ्यकत्वाद् भाव-तापनीय-रुद्र-परत्वं स्याद् इति वाच्यम्।

विष्णु-श्रुत्या मन्त्र-राज-प्रतिपाद्यत्वाल् लिङ्गेन –
> "न तद् भासते सूर्यो न शशाङ्को न पावकः।  
> यद् गत्वा न निवर्तन्ते तद् धाम परमं मम॥"

[[P63]]
इत्युपबृंह्मणेन प्रागुक्त-हेतु-कृमाद्यैश् चास्य भगवत्परत्व-निर्णयाद् [[स्त:|एतद्-]]एक-वाक्यतया शत-रुद्रीययोर् भगवत्परत्वम् अनेनापि निश्चीयते। * 'रुद्रं द्रावयते यस्माद् रुद्रः तस्माज् जनार्दनः।' इति रुद्रादि-पदानां भगवति प्रवृत्तेः। अत्र 'शाश्वतं सदाशिवम्' इति नपुंसक-प्रथमान्तत्वाद् गुण-वचन इति स्फुटम्।

यत् तु – निर्गुणं ब्रह्म तापनीये प्रतिपाद्यत इति। तद् अग्रे निर्विशेषण-वाद-निरासाद् निरस्त-प्रायम्। तदेवं तापनीयं भगवत्परम् इति सिद्धम्।

### कैवल्योपनिषदः शिव-पारम्य-परत्वोपपादनम्
***
'उमासहायम्' इत्यादि कैवल्योपनिषद्-वचनम् अपि तापनीय-वचन-प्रत्यभिज्ञया घटितार्थत्वाद् भगवत्परम् इति निगद-व्याख्यानम्। न ह्यत्रापि 'ह्रीश् च ते लक्ष्मीश् च पत्न्यौ' इतिवद् उमायाः पत्नीत्वम् उच्यते। किन्तु सहायता-मात्रम्। * 'पत्नी पाणिगृहीत्री च द्वितीया सहधर्मिणी' इत्यभिधानाद् लक्ष्मी-पत्नीकत्वम् भवति भगवतो लिङ्गम्, उमासहायत्वं तु प्रागुक्त-रीत्या विष्णु-साधारणं कथं हरस्य लिङ्गं भवेत्? गौर्याः विष्णु-शक्तित्वेन तत्-साहाय्यत्वं भगवत्य् उपपन्नम्। त्रिलोचनत्वादि-कं च पूर्ववन् नृसिंहावतार-परतया नेयम्।

ननु 'उमासहाय' इत्यादीनां रुद्रे प्रसिद्धि-प्राचुर्याद् 'उमासहायं परमेश्वरं प्रभुं त्रिलोचनं नीलकण्ठं प्रशान्तम्। ध्यात्वा मुनिर् गच्छति भूतयोनिं समस्त-साक्षिं तमसः परस्तात्॥ स ब्रह्मा स शिवस् सेन्द्रस् सो ऽक्षरः परमस् स्वराट्। स एव विष्णुस् स प्राणस् स कालो ऽग्निस् स चन्द्रमाः। स एव सर्वं यद् भूतं यच् च भव्यं सनातनम्। ज्ञात्वा तं मृत्युम् अत्येति नान्यः पन्था विमुक्तये॥'

[[P64]]
इत्यादि-वचन-पर्यालोचनया शिव-पारमैश्वर्यम् उपनिषादिति स्वारसतो ऽवगम्यते।

> "इत्थं ध्यात्वा मुनिस् साक्षाद् साक्षिरूपं तमसः परम्।  
> भूतयोनिं पुरा-रातिं गच्छति स्वात्म-विद्यया॥  
> योगि-ध्येयतया प्रोक्तः शिवस् साम्बस् सनातनः।  
> ब्रह्म-विष्ण्वादि-रूपेण स विभक्त इव स्थितः॥"

'स ब्रह्मा स शिवः' इत्यारभ्य –
> "ज्ञात्वा तं मृत्युम् अत्येति प्रत्यगात्मा तथैव तु।  
> अन्तरेण परिज्ञानं नान्यः पन्था विमुक्त-विमुक्तये॥" इति।

वामन-पुराण-वचनेन तथैवापबृंहणाद् अस्याम् उपनिषदि विष्णु-परत्वानियामकस्य कस्याप्यदर्शनाच् च। तस्मात् कथम् अस्या भगवत्परत्वम् इति चेत्।

### कैवल्योपनिषदः विष्णु-पारम्य-परत्वोपपादनम्
***
उच्यते –
> "अधीहि भगवन् ब्रह्म-विद्यां वरिष्ठां सदा  
> सद्भिस् सेव्यमानां निगूढाम्।  
> यथाचिरात् सर्व-पापं व्यपोह्य परात्परं पुरुषं याति विद्वान्॥"

इत्युपक्रम एव प्रश्न-वाक्ये, सर्व-कर्म-क्षय-पूर्वक-मुक्त-प्राप्यत्वं परम-पुरुषे नारायणे च प्रतीयते। तद्-अनुरोधित्वाद् उत्तर-वाक्यानाम् अकामेनापि स्वीकर्तव्यम्। अत एव 'सर्व-भूतस्थम्' इत्यादिना भगवतस् स्वान्तर्यामित्वेन, 'ज्ञानाम् आत्मानम्' इत्यादिना करण-मन्त्रं प्रणवं, 'स एव' इत्यादिना बद्ध-जीव-स्वरूपम् आधारम् इत्यादिना उपास्य-भगवत्-स्वरूप- [[बृलेत्यादिना|श्रुत्यादिना]] पूर्वोक्त-जीव-परयोः "आत्मेति तूपगच्छन्ति" (ब्र.सू. ४.१.३) इति न्यायेनान्तर्यामित्व-कृत-भेदानुसन्धानः, चोपदेश्य-तदनुसन्धान-प्रकार-परोपदेश-परे "तैष्वो विदाणस्साक्षी" इत्यादि-वाक्ये "पुरातनो ऽहं पुरुषोऽहम्" इत्य् उपक्रान्त-पुरुष-शब्देनैवापि संक्रियते।

किञ्च "संस्थासु समान-विधानाः प्रकरणाविशेषात्" (पू. मी. ३.६.१६)[^101_1]

[^101_1]: टिप्पणी :- संस्थासु समान --- (पू. मी. ३.६.१६) इत्यत्र एवं विचारः कृतः। तथाहि सोम-यागः स्वरूपेण स्वयम् एको ऽपि सन् अग्निष्टोम, अत्यग्निष्टोम, उक्थ्य, षोडशी, अतिरात्र, अप्तोर्याम, वाजपेय इति सप्तधा भिन्नः संस्था-भेदात्। संस्था-नाम स्तोत्र-समाप्तिः। यज्ञायज्ञीय-स्तोत्रेण समाप्तो ऽग्निष्टोम इत्य् उच्यते। अग्निष्टोमाद् ऊर्ध्वम् उक्थ्य-स्तोत्रेण समाप्त उक्थ्य इति। एवं षोडश्यादयो ऽपि। तादृशस्य सप्त-सोम-संस्थावतो ज्योतिष्टोमस्य प्रकरणे दीक्षणीयेष्ट्या-प्रायणीयेष्ट्यादीनां विधिर् आम्नातः। स च विधिः प्रकरण-सम्बन्धस्य समानत्वाद्, अग्निष्टोमस्येवोक्थ्यादीनाम् अपि पशु-काम उक्थ्य इत्यादिना पश्वादि-फलाङ्गत्याच् च तत्रापि (उक्थ्यादिष्व् अपि) प्रवर्तत इति सामान-विध्यम् आशङ्क्य संस्थानां फलवत्त्वे सत्य् अपि न ताभिस् सह दीक्षणीयादि-धर्मान्वयः सम्भवति। संस्थायाः स्तोत्रीय-पर-सरूपत्वेन (क्रिया-समाप्ति-रूपत्वेन) क्रिया-रूपत्वाभावात्। समाप्तैः समाप्ति-मद्-अपेक्षायाश् च दध्यादिवत् क्रियाम् आश्रित्यैव फल-साधनत्वात्। अपि च धर्माणाम् न स्वरूपेणान्वयः, किन्तु साधनत्वेन। ततश् च संस्थानां धर्मान्वय-दशायां साधनत्वोपस्थित्य्-अवश्यम्भावात्, साधनत्वोपस्थितेश् च तन्-निर्वाहक-क्रियोपस्थित्य्-अधीनत्वात्, क्रियोपस्थित्य्-अवश्यंभावे क्रियाया एभिर् धर्मान्वय-योग्यत्वात् तां क्रियाम् अनादृत्य केवल-संस्थाभिर् धर्माणाम् अन्वयो न युज्यते। क्रियायास् तु साधनत्वोपस्थिति-दशायां (शि.अ.पृ.५०)

[[P101]]

इत्य् अधिकरणे संस्थानां ज्योतिष्टोमस्य च सामान-विध्ये सन्देहे सर्वेषां प्रकरणाविशेषात् सामान-विध्यं प्रापय्य "सोमेन यजेत" इति सोम-द्रव्यत्वात् "कृतोस् सोमम् अभिषुणोति" "सौमीम् आवयति" इत्य् अभिषवाદીनां च सोम-संस्कारत्वात् तेषु सर्वेषु सन्निपतित्सु प्रकरणाद् अपि बलीयसा योग्यता-रूपेण लिङ्गेन क्रत्व्-अङ्गत्वेषु सत्सु भावनान्तर्गत-कथम्भावाकाङ्क्षत्वेन सन्निपातित्वाद् एव राशी-भूतानाम् इतरेषाम् अपि दीक्षणीयाद्याकलापानाम् अभिषवादिभिस् सह तटाक-पूरण-निस्सरण-न्यायेन[^102_1]

[^102_1]: टिप्पणी :- (शेषांशः) संस्थोपस्थित्य्-अनपेक्षाणां संस्थानादरेण क्रियान्वयः सम्भवति। अथ च सोमस् तावत् "सोमेन यजेत" इति श्रुत्या यागार्थः। तत्-संस्कारार्था अभिषव-ग्रहणादयस् तद्-द्वारा यागार्था एव न संस्थाभिस् सम्बध्यन्ते। सर्वं च प्रकरणं सोम-संस्कार-विधिभिर् मिश्रम् इति तैर् असम्बन्धि-पदोत्तीर्ण-संस्थानां प्रकरणम्। अतो न प्रकरणाद् अपि दीक्षणीयादीनां संस्थास्व् अन्वयः। किन्तु इड्याभिषव-ग्रहणादिभिस् सह संस्थानादरेणाग्निष्टोम-संस्थाके ज्योतिष्टोमे स्वान्वयः इति। तथा प्रकृते ऽपि तेनैव सिद्धान्त-न्यायेनोक्त-प्राप्यत्व-मुमुक्षूपास्यत्वादि-धर्माणां उमा-सहायत्वादि-लिङ्गान्यादृत्य पुरुष-श्रुत्या प्रतिपादिते नारायण एवान्वय इति भावः। तटाक-पूरणायैक-राशी-कृतानि (प्रवृत्तानि) जलानि गमनानुगमन-भावेन (प्रथमतः यज्ञ-जलं यथा कुल्या विनिर्गतं भवति, तथैव कुल्याऽन्यान्य् अपि जलानि) यथा निस्सरन्ति तथा, स्वयं युद्धार्थं गच्छतां सैन्यानां स-राशी-कृतानां गज-रथ-तुरगादीनां स्व-स्थानेषु गमनानुगमन्वच् च दीक्षणीयाद्यानां प्रकृति-सोम-यागे सोमाभिषव-ग्रहणादिभिस् सहेतिकर्तव्यतात्वेन अन्वयः इति, इतरेण सार्धम् इतरस्य प्रधाने ऽन्वय इत्य् एतद्-अंशे दृष्टान्त-प्रदर्शनाय तटाक-पूरण-निस्सरण-न्यायः, रणैक-यूथावृत्ति-न्यायश् च मूले उपात्तः।

[[P102]]

रणैक-यूथ-प्रवृत्ति-न्यायेन च संस्था-विध्यनादरेण यथा क्रत्व्-अन्वयः, तथा प्रकृते ऽपि "कर्म-भूत-सर्पवत्। पूर्वम् एवाहम् इहासम्" इति। "तत्-पुरुषस्य पुरुषत्वम्" इति च प्राग् उदाहृत-तैत्तिरीय-वचनात् स्व-प्रवृत्ति-निमित्ते बलीयस्या प्रक्रम-रूपतया पुरुष-पद-श्रुत्या सङ्घटिते सति ध्यात्वा मुनिर् गच्छति भूत-योनिम् इत्य् उपसंहारे जगत्-कारण-रूपेण भूत-योनित्वेन द्वितीया-श्रुत्या ज्ञातं मुक्त-प्राप्यत्वं, तेनैव तत्-प्रत्य्-अभिज्ञानेन सङ्गतं मुमुक्षूपास्यत्वं च, मध्य-गतोमा-सहायत्वादि-लिङ्गान्यादृत्य पुरुष-पद-वाच्ये नारायण एव पर्यवसितम् इत्य् अवसीयते। तद् एवम् आद्य्-अन्तयोस् साकाङ्क्षेण वाक्यतया भगवत्-परत्वे निश्चिते सति उमा-सहायत्वाદીनां देवतान्तरे प्रसिद्धानाम् अपि "वैश्वानरं द्वादश-कपालं निर्वपेत्"[^103_1]

[^103_1]: टिप्पणी :- "वैश्वानरं द्वादश-कपालं निर्वपेत् पुत्रे जाते यद् अष्ट-कपालो भवति गायत्र्यैवैनं ब्रह्म-वर्चसेन पुनाति यन् नव-कपालस् त्रिवृतैवास्मिंस् तेजो दधाति यद् दश-कपालो विराजाऽस्मिन्न् अन्नाद्यं दधाति यद् एकादश-कपालस् त्रिष्टुभैवास्मिन्न् इन्द्रियं दधाति यद् द्वादश-कपालो जगत्यैवास्मिन् पशून् दधाति यस्मिन् जात एताम् इष्टिं निर्वपति पूत एव तेजस्व्य् अन्नाद इन्द्रियावी पशुमान् भवति" (तै.सं.२.२.५) इति श्रूयते। अस्मिन् वाक्ये उपक्रमे "द्वादश-कपालं निर्वपेद्" इति, उपसंहारे "द्वादश-कपालो जगत्यैवास्मिन् पशून् दधाती"ति च श्रूयते। अतो ऽस्य वाक्यस्याद्यन्त-पर्यालोचनेन द्वादश-कपाल-परत्वे निश्चये सति मध्ये श्रूयमाणानां "यद् अष्टा-कपालो यन् नव-कपाल" इत्यादीनां द्वादश-कपालावयव-भूताष्टा-कपालादि-स्तुति-द्वारेण द्वादश-कपाल-रूपावयवि-स्तावकत्वेन व्याख्या-शक्यतया तत्-परत्वाम् इति (पू.मी.१.४.१२) अधिकरणे निरूपितम्। एवं प्रकृते कैवल्योपनिषदः उपक्रमे "परात्परं पुरुषम्" यातीति, उपसंहारे "पुरातनो ऽहं पुरुषो ऽहम्" इति श्रूयते। अत्रोभयत्र पुरुष-पदस्य श्रूयमाणत्वाद् आद्यन्त-पर्यालोचनयास्य प्रकरणस्य पुरुष (नारायण)-परत्वे निश्चिते सति तन्-मध्य-वर्तीनाम् उमा-सहायत्वाદીनां तत्-परत्वम् एवेत्य् आशयः।

[[P103]]

पुत्रे जाते... यस्मिन् जाते ताम् इष्टिं निर्वपति पूतः" इत्याद्यन्त-पर्यालोचनया प्रकरणे द्वादश-कपाल-मात्र-परे निश्चिते सति यद्-अष्ट-कपालो यन्-नव-कपाल इत्यादिना द्रव्यान्तरे व्युत्पन्नानाम् अपि द्वादश-कपालापरत्ववत् प्राकृत-रीत्या भगवत्-परत्वम् एवोचितम्। यद् वा प्रष्टृ-प्रश्न-सद्-अध्ययनस्य प्राच्यः पर-पुरुषः तद्-उपासन-रूपा ब्रह्म-विद्या तत्-प्रापकत्वेत्य् उभयम् अपि जानता तद्-उपासन-प्रकार एव प्रश्न इत्य् अवगम्यते। ततश् च "ध्याता रुद्र" इत्यादिना रुद्रस्य भगवद्-ध्यान-प्रवर्तकत्वात् प्रसिद्धेः,

> "शङ्कराद् ज्ञानम् इच्छेन् मोक्षम् इच्छेज् जनार्दनात्।  
> शङ्करस्य तु यो भक्तः सप्त-जन्मान्तरा नरः॥  
> तस्यैव तु प्रसादेन विष्णु-भक्तः प्रजायते।" इति वचनात्,
> "ध्यात्वा मां सर्व-यत्नेन ततो जानीत केशवम्।  
> उपास्यो ऽयं सदा विप्रा उपायो ऽस्मिन् हरे स्मृतौ॥" (ह.वं.प.अ.६६.१४)

इति हरिवंशे स्पष्टम् अभिधानाच् च। क्वचिद्-विद्या-विशेष-निष्ठानाम् आतया विविक्त-देशे चैत्यम् आरभ्योमा-सहायम् इत्य् अन्तेन पर-पुरुषोपासना-सिद्ध्यर्थं रुद्रोपासनं विधीयते। तद्-उपासने ऽपि प्रकारम् आह -

> हृत्-पुण्डरीकम् इत्यादिना।  
> गुरु-दैवत-मन्त्राणाम् ऐक्यं सञ्चिन्तयेद् बुधः।  
> यस्य देवे परा भक्तिर् यथा देवे तथा गुरौ॥

इति ध्येय-देवतैक्यस्य तन्-महिम्नश् च गुराव् अप्य् अनुसन्धातव्यत्वात् तद्-उभयम् आह - "अचिन्त्यम्" तथादिम् "तदादि-मध्यान्त-विहीनम्" इत्यादिना च [[P104]] ब्रह्म-योनिं, चतुर्मुखाद् उत्पन्नम्। "शास्त्र-योनित्वाद्" (ब्र.सू.१.१.३) इतिवत्, ज्ञानोपायं वा। "ध्यात्वा मुनिर् गच्छति भूत-योनिम्" इत्य् अत्र प्रधान-फलोपदेशस् तुत्यर्थः। "वाजपेयेनेष्ट्वा बृहस्पति-सवेन यजेत" इतिवत् ध्यात्वेति क्त्वा-श्रुतेः परम-पुरुषोपासना-पर्यन्त-विलम्ब-सह-पूर्व-वर्तित्वं वाऽर्थः। तेन रुद्र-ध्यानाद् भूत-योनेः परम-पुरुषस्य प्राप्यत्वाकथने ऽपि न तत्-क्रतु-न्याय-विरोधः।

अथ प्राप्यस्य भूत-योनेः सर्वान्तर्यामित्वं तत्-तत्-सामानाधिकरण्येनाह - "स ब्रह्मा" इति। सामानाधिकरण्यस्य ब्रह्म-शिवादि-शरीरक-जीवानुप्रवेशेन व्यवधान-सहत्वात्। विष्णु-शब्दे साक्षाद् एकत्वम् इतर-व्यवच्छेदं स्व-कारेण द्योतयति - "स एव विष्णुर्" इति। अत्र विष्णु-शब्दो ब्रह्म-शिव-सह-पाठात् त्रिमुर्त्यन्तर्गत-परः। स्वयं परमात्मन्य् अपि विशेषं स्व-कारेणाह - "स एव स्वयम्" इति। भूतं - भूत-कालापरिच्छिन्नम्। अव्ययं - भाविक-कालापरिच्छिन्नम्। अत एव सर्वं - सर्व-कालानुस्यूतम्। सर्व-शरीरकं वा। यत् सनातनं परं ब्रह्म तद् अपि स एवेत्य् अर्थः। "सर्वं भूतं" इत्यादीनां "सनातनम्" इत्यस्याविशेषणतया स्वातन्त्र्येण यद् इत्यस्य "सनातनम्" इत्यत्राप्य् आवृत्तिस् स्यात्। अत्र सनातन-शब्देन लिङ्ग-व्यत्ययेन नारायण एवोच्यते। "विश्वात्मा प्राणदश् शम्भुर् द्युतिमांश् च सनातनः। भुञ्जीशो मुर-रिपुर्" इत्य् अभिधानात्।

> अभून् नृपो विबुध-सखः परन्तपश् श्रुतान्वितो दशरथ इत्य् उदाहृतः।  
> गुणैर् वरं भुवन-हितच्छलेन यं सनातनः पितरम् उपागमत् स्वयम्॥

इति भट्टि-काव्ये प्रथम-श्लोके प्रकरणादिकं विना नारायणे प्रयोगाच् च। [[P105]] स्व-प्रकरणता-त्पर्ये सत्य् एव "ज्ञात्वा तं मृत्युम् अत्येति नान्यः पन्था विद्यते ऽयनाय" इत्यनेनाविरोधाद् इदं वाक्यं पातं स्यात्। उमा-सहायत्वात् तु पत्नी-शब्द-भावाद् अन्यथा-सिद्धम् इत्य् उक्तम्।

केचित् तु "क्रमाद् व्युत्थाय नम्रस्य पाणिनाऽऽदि-मुनीन् गुरून्" इत्यत्र चकाराभावे आनम्येत्यस्यावृत्त्या भावे ऽपि गुरु-देवतयोर् द्वयोर् अपि प्रमाणोक्तिवद् अत्रोमा-सहायं ध्यात्वा भूत-योनिं ध्यात्वेति द्वयोर् अपि ध्यानं दिश्यत इति वदन्ति।

वस्तुतस् तु पुरुष-सूक्त-समच्छायेन "ज्ञात्वा तं मृत्युम् अत्येति नान्यः पन्था विमुक्तये" इति वचनेन फल-शिरस्कस्य प्रधानोपासनस्योत्तरत्रैव विधानात् पूर्वत्र यज्ञाख्य-फलाश्रवणाद् "उमा-सहायं नीलकण्ठं प्रशान्तं ध्यात्वे"त्यनेन भगवद्-उपासनोपाय-भूतं शिवोपासनं प्रथमं विधाय "मुनिर् गच्छति भूत-योनिं समस्त-साक्षिणम्" इत्यत्र शिवोपासन-फल-भूतां भगवद्-उपासने प्रवृत्तिं गच्छतीत्य् अनेनोच्यते। शिवं ध्यात्वा भूत-योनिं परम-पुरुषं गच्छत्य् उपासितुं मध्यवस्यतीति पूर्व-वाक्य-निष्कर्षः। तस्यैव भूत-योनेर् उपासनोपयुक्तान् गुणानाह- "स ब्रह्मे"त्यादिना। "स खलु विष्णुर्" इत्यस्य पूर्ववद् एवार्थः। अथ फल-विशिष्टं प्रधानोपासनं विदधाति "ज्ञात्वा तम्" इत्यादिना। स्व-मतेऽस्वीकाराभावे "ध्यात्वा मुनिर् गच्छति भूत-योनिं", "ज्ञात्वा तं मृत्युम् अत्येती"ति वाक्ययोर् अन्यतरानर्थक्यं स्फुटम्।

किञ्च "यस्मिन् पुरुषे सर्व-कारण-कारणे।  
सर्वेश्वरेश्वरे विष्णौ श्रीशे नारायणाव्यये॥  
परं ब्रह्म" इति शब्दो ऽयं भावत एव पठ्यते।  
वेदैर् भूरि-प्रयोगाच् च गुण-योगाच् च शार्ङ्गिणः॥ [[P106]] योगाच् च -

> तस्मिन्न् एव ब्रह्म-शब्दो मुख्य-वृत्तो महा-मुने।  
> यस्मिन् प्रयुज्यमाने तु गुण-योगस् सुपुष्कलः॥  
> तत्रैव मुख्य-वृत्तो ऽयम् अन्यत्र ह्य् उपचारतः॥

इत्य् ईरितं गारुडे। ब्रह्म-शब्दस्य भगवत्-साधारणस्य स्मरणात्। तेनोपक्रमाद् अपि प्रकरणम् इदं भगवत्-परम्। तद्-आहूर्त-मानस-वचनम् अपि प्रबल-प्रमाणान्तर-विरोधाद् अन्तर्यामि-परं नेयम्। अत एव "ज्ञात्वा तं मृत्युम् अत्येति प्रत्ययात्म-स्वरूपिणम्" इति परमात्मान्तर्यामि-कत्वेनेतिवत् तत्र शिवोपासनं विशेष्यते। तद् एव "प्रयान्ति शुद्धं परमात्म-रूपम्" इत्य् अन्तेन परमात्म-सारूप्यं प्रधानोपासन-फलं भुक्त्वा तद्-अङ्ग-भूत-शिवोपासनस्य कारण-मन्त्रं तत्-फलम् अप्य् आह- "यश् शतरुद्रीयम् अधीते" इत्यारभ्य "समृद्ध्या मोदनेन ज्ञानम् आप्नोती"त्य् अन्तेन। प्रधानोपासन-करण-मन्त्रस् तु-

> स्व-देहम् अरणिं कृत्वा प्रणवं चोत्तरारणिम्।  
> ध्यान-निर्मथनाभ्यासाद् विष्णुं पश्येत् हृदि स्थितम्॥

इति यम-स्मृत्युपबृंहितेनात्मानम् अरणिं कृत्वेति मन्त्रेणेति प्रथमम् एव दर्शितः। आत्म-शब्दो देह-परः। तद् एव विवृणोति - "तस्माद् एवं विदित्वैनम्" इत्यादिना। तस्माच् छिव-ज्ञानान्, न - परम-पुरुषं। तद्-इयम् अपि कैवल्योपनिषत् प्रणव-प्रतिपाद्य-तुरीय-देवतात्वेन भगवन्तम् एव वदन्तीति सिद्धम्।

माण्डुक्ये ऽपि तापनीयाद्य्-एकार्थ्यादि नारायण एव प्रतिपाद्यते।

ननु "ओम् इत्य् एतद् अक्षरम् इदं सर्वम्। सो ऽयम् आत्मा चतुष्पात्। जागरित-स्थाने वैश्वानरः प्रथमः। परं स्वप्न-स्थाने तैजसो द्वितीयः। सुषुप्ति-स्थाने आनन्दमयः प्राज्ञस् तृतीयः।" इति स्थान-त्रयं तद्-देवताश् चोक्त्वा "प्रपञ्चोपशमं शिवम् अद्वैतं मन्यन्ते। स आत्मा स विज्ञेयः।" इति शिव-पदाभ्यासेन [[P107]] तज्-ज्ञानान् मुक्तिं वदन्तीयं श्रुतिः कथं नारायण-परा इति चेद्, उच्यते। उपक्रमे जागरितादि-स्थान-त्रयस्य सङ्कर्षणादीन् त्रीन् देवतात्वेनोक्त्वा तुरीय-स्थानस्य देवता-प्रतिपादनावसरे प्रयुक्तो ऽयं शिव-शब्दः "यावसाने ऽस्य चतुर्थ्य् अर्ध-मात्रा सा सर्व-वर्णा पुरुष-देवत्या तुर्यम् अक्षरम् आदित्यो विष्णुश् चेश्वरश् चे"त्य् अथर्वशिखा-ब्रह्मोपनिषदादि-वचनेषु सात्त्विकोपबृंहणेषु च - बहुषु प्रमाणेषु तुरीय-देवता-स्थाने प्रतिपन्नानां भगवद्-असाधारणानां पुरुष-विष्णु-वासुदेवादि-शब्दानां स्थाने श्रुतस् सन् तत्-कार्यं वासुदेवाख्यं भगवन्-मूर्ति-प्रतिपादनम् एव करोति। "यदि राजन्यं वैश्यं वा याजयेत् स यदि सोमं विभक्षयिषेन् न्यग्रोध-स्तिभिनी-"[^108_1]

[^108_1]: टिप्पणी :- (पू.मी.३.५.१८) अधिकरणे एवं विचारः कृतः। तथाहि - "यदि राजन्यं..." इति वाक्ये राजन्य-वैश्य-निमित्तेन सोम-विकारः फल-चमसः श्रुतः। स किं भक्ष-मात्रे उतैज्यायाम् इति संशये "विभक्षयिषेद्" इत्य् उपक्रमाद् "भक्षं प्रयच्छेद्" इत्य् उपसंहाराच् च भक्ष-मात्र इति पूर्व-पक्षम् उद्भाव्य "विभक्षयिषेन्" इति सोम-भक्षम् अनुकीर्त्य तत्र फल-चमसो निन्द्राप्यते। स च प्रकरणात् सोम-भक्षो न भक्षान्तरम्। सोम-भक्षस् तु याग-द्रव्य-संस्कारत्वेन विदितः, तत्-स्थाने राजन्य-वैश्य-निमित्तेन विहितः फल-चमसो ऽपि सोम-कार्य-याग-निर्वृत्ति-रसतया तथा विनियुक्त-द्रव्य-संस्कार-रूप-भक्षणे ऽपि विनियुज्यते। तद् एवं भक्ष-सम्बन्ध-कथन-व्याजेन कृत्वा तद्-द्वारा याग-सम्बन्धित्वेन फल-चमसो विधीयते, तद्-विधाने च भक्ष-सम्बन्धः प्राप्त एवानुद्यत इति सिद्धान्तो वर्णितः। प्रकृते ऽपि तेनैव सिद्धान्त-न्यायेन ब्रह्मोपनिषदादिषु तुरीय-देवता-प्रतिपादक-वासुदेवादि-पद-स्थाने ऽस्याम् उपनिषदि प्रयुक्त-शिव-शब्दः तत्-स्थान-योगेन तत्-कार्य-भूत-भगवन्तं (नारायणम्) अभिधानम् एव करोतीति भावः।

[[P108]]

राहृत्य तास् सोऽपिष्य तस्मै भक्षं प्रयच्छेन् न सोमम् (३.५.१७) इत्यत्र याग-साधन-सोम-संस्कार-पदान्वयात् फल-चमसस्य यथा सोम-कार्य-याग-निर्वर्तकत्वं, तथा भगवद्-असाधारण-वासुदेवादि-पद-स्थान-योगेन तत्-कार्य-भूत-भगवद्-अभिधानौचित्यात्। अत्र शिव-पदस्य वासुदेव-स्थानापत्तिः पूर्वत्रानिरुद्धादि-प्रतिपादनाद् अवसीयते। तत्र हि जागरितादि-स्थानम् अनिरुद्धादीनां लिङ्गम्। विश्व-तैजस, प्राज्ञ, परिमाणाश् च तेषां सञ्ज्ञाः। विष्वक्सेन-संहितायां प्रद्युम्नादि-व्यूह-प्रस्तुत्य "सुषुप्ति-स्वप्न-संज्ञेयज् जाग्रत्-संज्ञं तथापरम्। चातुरात्म्यं महा-भाग" इत्यारभ्य -

> उपासनानुग्रहार्थं स्वाप्नादि-पद-सञ्ज्ञितम्।  
> स्वप्नाद्य्-अवस्था-भेदाश् च ध्यायिनां वेद-शान्तये॥  
> तत्-तत्-पदस्थ-जीवानां तन्-निवृत्त्यर्थम् एव च।  
> स्वप्नावस्थानां जीवानाम् अधिष्ठातार एव ते॥

सर्वज्ञ-संहितायां च -

> सृष्टि-स्थित्यन्त-कारिण्यः शक्तयस् तिस्र ऊर्जिताः।  
> अकार-शक्तिर् विश्वाख्या उकारारव्या तु तैजसी॥  
> मकार-शक्तिः प्राज्ञाख्या तासां रूपं पुनः शृणु।

इत्यादिना जागरिताद्य्-अवस्था-त्रयम् उक्त्वा -

> तास् तिस्रो दश-धास् तिस्रः शक्तयस् तिस्र ऊर्जिताः। [[P109]]

द्वादशे -
> वासुदेवमयी शक्तिर् विद्धि ताम् अनुकृत्स्नशः॥ इति भागवते -
>
> वासुदेव-सङ्कर्षणः प्रद्युम्नः पुरुषः स्वयम्।  
> अनिरुद्ध इष्यत इति ब्रह्म-मूर्ति-व्यूहो विधीयते॥ (१२.११.२१)
>
> विश्वोऽस्तु तैजसः प्राज्ञस् तुरीय इति वृत्तिभिः।  
> अर्थोऽध्यात्म-ज्ञानैर् भेद-गवाद् परिभाव्यते॥ (१२.११.२२)
>
इति भगवद्-व्यूहस्य तथा स्मरणात्। सप्तम-स्कन्धे -
>
> अग्निस् सूर्यो दिवा प्राज्ञः शुक्लो राकोत्तरं स्वराट्।  
> विश्वश् च तैजसः प्राज्ञस् तुर्य आत्मा समन्वयात्॥ (७.१५.५४)
>
इत्य् अचिरादि-कथनावसरे प्रतिपन्न-विश्व-तैजसादि-स्थाने -
>
> तेषां वै क्षामयध्वानं गच्छतां द्विज-सत्तम।  
> सर्व-लोक-तयो ह्य् अन्ता आदित्यो द्वार उच्यते॥  
> तस्माद् अपि विनिर्मुक्ता जीव-सङ्कर्षणं ततः।  
> तत्र चैश्वर्यम् आसाद्य परमात्मानम् अञ्जसा।  
> शान्त-भावम् अपगता वासुदेवं विशन्ति तम्॥
>
इति भारते श्वेत-द्वीपम् इतः प्राप्य विश्व-रूप-धरं हरिम् इति हयग्रीव-संहितायाम् चानिरुद्धादि-पदनिवेशाद् अपीदं व्यक्तम्।

ना चात्र शिव-पद-प्रयोगाद् एतत्-स्थान-योगेनान्यत्र वासुदेवादि-पदानाम् एव रुद्र-परत्वं किं न स्याद् इति वाच्यम्। तत्तत्-प्रकरण-गत-विस्पष्ट-बहु-वचन-विरोधापत्तेः। अत्र शिव-पदस्य नानार्थतया साधारणत्वेन भगवद्-असाधारण-वासुदेव-पुरुष-विष्ण्वादि-पदापेक्षया दुर्बलत्वात्। चोक्तं -
>
> सा भगवती मूर्तिर् ज्ञान-रूपा शिवाऽमला।  
> वासुदेवाभिधाना सा गुणातीताऽथ निष्कला॥ [[P110]]

> द्वितीया रुद्र-सञ्ज्ञा स्यात् तामसी शेष-सञ्ज्ञिता।  
> निहन्ति सकलाश् चान्या वैष्णवी परमा तनुः॥  
> सत्त्वोद्रिक्ता तृतीयाऽन्या प्रद्युम्नेति च सञ्ज्ञिता।  
> सा स्थापयति सर्वं सा विष्णु-प्रकृतिर् ध्रुवा॥  
> चतुर्थी वासुदेवस्य मूर्तिर् ब्रह्मेति सञ्ज्ञिता।  
> राजसी चानिरुद्धाख्या पौरुषी सृष्टि-कारिका॥

इति कौर्मादिषु भगवद्-व्यूहस्य ब्रह्म-विष्णु-रुद्र-सञ्ज्ञा-स्मरणात्। वाचिकादिव-तैजसादि-व्यवहारेण ब्रह्म-विष्णु-शिवादि-शब्दैश् चतुरात्मा भगवान् एव प्रणव-सर्वांश-देवतात्वेन सर्वासूपनिषत्सु प्रतिपाद्यत इत्य् अप्रतिहतः पन्थाः।

तद् उक्तं वाराहे नवमे -
>
> जाग्रत्-प्रणवतो भूतं शून्यम् एतत् स्थितं  
> यो त्रि-मूर्तिर् भगवान् ओङ्कारस्थस् स्वयं हरिः॥ इति।
>
प्रणव-विद्यायां च-
>
> ज्ञानेश्वर्ये तथा भक्तिः स्त्री-स्वभाव इति स्मृतः।  
> सङ्कर्षणो ऽथ प्रद्युम्नो ह्य् अनिरुद्धस् तथैव च॥  
> त्रि-व्यूह इति निर्दिष्ट ओङ्कारो विष्णुर् अव्ययः॥ इति।
>
आनुशासनिके च-
>
> चतुर्धाऽहं विभक्तात्मा करोमि जगतो हितम्।
>
इत्य् उपक्रम्य -
>
> एका मूर्तिर् निष्णाख्या योगं परम् आस्थिता।  
> द्वितीया सृजते तात भूत-ग्रामं चराचरम्॥ [[P111]]

तत्रैव -
> सृष्टिं स हरते चैका सा स्थावर-जङ्गमम्।  
> चतुर्थी ये महा-मूर्तिर् ददाते चापि नियता साऽहम् अस्मि नयेश्वरी।
>
> माया चापि चतुर्थात्मा विभक्तः प्राणिषु स्थितः।  
> आत्म-भूतो वासुदेवो ह्य् अनिरुद्धो मतः स्थितः॥  
> सङ्कर्षणो ऽहङ्कारे च प्रद्युम्नो मनसि स्थितः।  
> हिरण्यगर्भः पद्माख्यः यत्र व्यजायत॥  
> ब्रह्मणश् चापि सम्भूतश् शिव इत्य् अभिधार्यताम्।  
> शिवात् स्कन्दस् सम्बभूवैतत्-सृष्टि-चतुष्टयम्॥
>
इति याज्ञवल्क्योपनिषद्य् अपि माण्डूक्योपनिषदि च प्रत्यभिज्ञापनेन तद्-विवरण-पूर्वकं प्रणवस्य नारायण-परत्वम् उच्यते। "ओम् इत्य् एतद् अक्षरम् इदं सर्वं तस्यापव्याख्यानम्" इत्यारभ्य "प्रपञ्चोपशमं शिवम् अद्वैतं मन्यन्त" इत्य् अन्तेन माण्डुक्य-वचनानि प्रत्यभिज्ञाप्य "अथैते श्लोका भवन्ती"त्य् उपक्रम्य -
>
> अकाराक्षार-सम्भूतस् सौमित्रिर् विश्व-भावनः।  
> उकाराक्षर-सभूतो भरतस् तैजसात्मकः॥  
> प्राज्ञात्मकस् तु शत्रुघ्नो मकाराक्षर-सम्भवः।  
> अर्ध-मात्रात्मको रामो ब्रह्मानन्दैक-विग्रहः॥
>
इति विश्व-तैजस-प्राज्ञ-व्यूह-विशिष्टस्य भगवतः प्रणव-प्रतिपाद्यत्वाम् उक्त्वा -
>
> श्री-राम-सान्निध्य-वशान् जगद्-आधार-कारिणी।  
> उत्पत्ति-स्थिति-संहार-कारिणी सर्व-देहिनाम्॥  
> सा सीता भगवती ज्ञेया मूल-प्रकृति-सञ्ज्ञिता।  
> यो वै श्री-राम-चन्द्रस्य भगवान् यः परमात्मा।  
> सम्यग् आराधितो रामः प्रसीदत्य् एव सत्वरम्।  
> ददात्य् आयुष्यम् ऐश्वर्यम् अन्ते विष्णु-पदं च यत्॥ [[P112]]

"तद् विष्णोः परमं पदम्" इति पूर्वम् अपि वाक्य-सन्दर्भेण।  
व्यक्तम् एष महा-योगी परमात्मा सनातनः॥ (वा.रा.यु.११४.१५)  
तमसः परमो धाता शङ्ख-चक्र-गदाधरः॥ (वा.रा.यु.११४.१५)  
इति रामायण-वचन-जातोपबृंहितेन रामावतारस्य भगवत एव मुमुक्षूपास्यत्वा-मुक्त-प्राप्यत्वाद्य्-उपदेशात्। कठवल्ल्यां च -

"यद् इच्छन्तो ब्रह्म-चर्यं चरन्ति तत् ते पदं सङ्ग्रहेण ब्रवीमि"  
ओम् इत्य् उक्त्वा -
"एतद् ध्य् एवाक्षरं ब्रह्म एतद् ध्य् एवाक्षरं परम्।  
एतद् ध्य् एवाक्षरं ज्ञात्वा यो यद् इच्छति तस्य तत्।"  
इत्य् उपासना-मन्त्रम् उपदिश्य -
"विज्ञान-सारथिर् यस् तु मनः प्रग्रहवान् नरः।  
सो ऽध्वनः पारम् आप्नोति तद् विष्णोः परमं पदम्॥"  
इति मुक्त-प्राप्य-परम-पद-स्थान-देवतात्वेन विष्णोर् अभिधानात्। स च प्रणव-प्रतिपाद्य-पर-देवता।

#### कठवल्ल्या विष्णु-पारम्य-परत्वे आक्षेपः

तथात्वे वा विष्णु-पदस्याथर्व-शिखायां "सर्वे देवास् संविशन्ती"ति विष्णोर् इति शिवे निर्वचनात् तत्-परत्वं कल्प्यते वा। विष्णोर् इति पञ्चम्यन्ता- [[P113]] श्रयणेन विष्णोर् अपि परम-मुत्कृष्टं पदं शैवं स्थानम् आप्नोतीति वा। विष्णोर् इति षष्ठ्यन्तत्वे ऽपि तस्यापि परमं पदं प्राप्य शिवम्। आज्जयतीति वा मन्त्रार्थो वर्ण्यते। उत्तरत्र "ईशानो भूत-भव्यस्ये"ति स्थल-द्वये ईशान-पद-श्रुत्या सर्व-नियन्तृत्वस्य शिवे प्रत्ययनात्। न च तत्र षष्ठ्यन्त-योगेऽपीशान-पदस्य रूढि-त्यागः। असति बाधके योग-रूढ्योर् द्वयोर् अप्य् आश्रयणात् योगार्थ-मुखेन षष्ठ्यन्ताथान्वय-योग्यत्वाच् च। तत्-तात्पर्य-वशात् श्लेषादि-स्थले युगपत्-क्रियान्वयस्यापि दर्शनाच् च। अन्यथा "शब्दाद् एव प्रमितः" इत्यत्र सर्व-भाष्येष्व् अप्यस्यैवेशान-शब्दस्य श्रुतित्वेन सौत्र-शब्द-शब्दार्थतयोपवर्णनानुपपत्तेः। योग-मात्राश्रयणे तस्य वाक्य-स्थयोर् अन्यतरत्वेन शब्दत्व-भावात्। तदनन्तरम् एव -

> योनिम् अन्ये प्रपद्यन्ते शरीरत्वाय देहिनः।  
> स्थाणुम् अन्ये ऽनुसंयन्ति यथा-कर्म यथा-श्रुतम्॥

इत्य् उन्मार्ग-गासकानां संसार-कथन-पूर्वकं तत्-प्रतिकोटितया स्थाणु-प्राप्तेश् च मुमुक्षु-फलत्वेन स्थापनात् प्रकरणस्य शिवं तात्पर्यम् अवगम्यते। तस्मात् कथं कठवल्ल्या विष्णु-परत्वाम् इति चेत्।

#### कठवल्ल्या विष्णु-पारम्य-परत्वोपपादनम्

उच्यते। "प्रेते विचिकित्से"ति प्रश्नः न शरीर-व्यतिरिक्त-जीव-सद्भाव-मात्र-विषयकः। "तं ह कुमारं सन्तं दक्षिणासु नीयमानासु श्रद्धाविवेशे"ति पर- [[P114]] लोक-श्रद्धालोः, "अनन्ता नाम ते लोकास् तान् स गच्छति ता ददद्" इति तत्-तत्-कर्म-परिसमाप्ताव् अनध्यवस्यतः पूर्वम् अपि प्रकरण-पर्यालोचनया विशीर्ण-त्रिवर्ग-निश्चयवत्त्वेन निर्णीतस्य नचिकेतसश् शरीर-व्यतिरिक्तात्म-सन्देहे न प्रश्नायोगात्। तत् श्रुत्वा प्रतिवक्तुं प्रष्टुर् मनस्-स्थैर्यं जिज्ञासोर् मृत्योर् "देवैर् अत्रापि विचिकित्सितं पुरे"ति देवाणाम् अपि तस्मिन्न् अर्थे सन्देह-कथनानुपपत्तेः। बहु-प्रकारान्तरैस् तद्-प्रलोभनासाङ्गत्याच् च। तस्मात् "येयं प्रेते विचिकित्से"त्यादिना मोक्ष-स्वरूप-प्रश्न-मुखेन प्राप्य-प्राप्तृ-तत्-प्राप्त्युपाय-रूपाणां - जीव-ब्रह्म-तद्-उपासनानां स्वरूपं पृच्छ्यते। न केव-प्रेत्य सञ्ज्ञाऽस्तीत्यादौ प्रोपसृष्टस्येणो मोक्ष-परत्वादर्शनात्। अत्र प्रेत-शब्दो मुक्त-परः। एवं प्रश्न-कृते प्रष्टुर् उपदेश-योग्यतां परीक्षितुं "तं दुर्दर्शं गूढम् अनुप्रविष्टम्" इत्यत्र देवं मत्वेति उपास्यस्य "अध्यात्म-योगाधिगमेने"त्यनेनोपासकस्य, "मत्वा धीरो हर्ष-शोकौ जहाती"ति फलस्य च सङ्ग्रहेणोपदेशानन्तरं विशिष्य जिज्ञास्य "अन्यत्र धर्माद् अन्यत्राधर्माद्" इत्यादिना त्रयाणां स्वरूपे पुनर् अपि पृष्ठे "सर्वे वेदा" इत्यनेनोत्तरं प्रतिज्ञाय "एतद् ध्य् एवाक्षरम्" इति त्रयाणां सङ्ग्रह-वाचकं प्रणवं "न जायते म्रियते वा विपश्चिद्" इति प्राप्तृ-प्रत्यागात्म-स्वरूपं चाभिधाय "अणोर् अणीयान्" इत्यारभ्य "हृद्य् अवस्थित" इत्य् अन्तेन प्राप्यस्य परमात्म-स्वरूपं वदन् मध्ये "नायम् आत्मा" इति भक्ति-स्वरूपं "ऋतं पिबन्तौ" इति उपास्यता-प्रयोजक-भगवत्-सौलभ्यम् "आत्मानं रथिनं विद्धि" इत्यादिना तत्-प्रवर्य-वर्जयन्तीत्य् अन्तेनोपासना-प्रकारम् उपासिनस् स्वरूपं च प्रख्याप्य प्रकरण-प्रधान-फल-प्रदर्शनाय प्रवर्तिते "सो ऽध्वनः पारम् आप्नोति तद् विष्णोः परमं पदम्" इति विष्णु-पदस्य न जीव-परत्वाशङ्कावकाशः। जीवस्य मुक्त-प्राप्य-परम-पद-देवतात्वायोगात्। "अथाचराचर-ग्रहणाद्", "गुहां प्रविष्टाव् आत्मानौ", "त्रयाणाम् एवम् उपन्यास" इति सूत्रेषु भाष्ये ऽयम् अर्थः प्रपञ्चितः। "तद् विष्णोः परमं पदम्" इति परमात्मानं मन्तव्यम् आहेत्यादिना प्रकरणे ऽस्मिन् परमात्मन इत्य् अन्तेन शङ्कर-भाष्ये ऽपि "विशेषणाच् च" इति सूत्रे दर्शितः। शैव-भाष्ये ऽप्य् अचिन्ताधिकरणे आनुमानिकाधिकरणे च प्रकरणम् इदं परमात्म-परम् इति स्फुटम्। अथर्वशिखाया विष्णु-परत्वास्थापनात् तत्रत्यं विष्णु-पद-निर्वचनम् अपि तत्-परम् एव। यदा [[P115]] विष्णोर् इति पञ्चम्यन्तत्वाश्रयणादिकं तद् अत्यसारम्। प्राप्यस्य पदस्य हेयाद् उत्कर्ष-रूपोत्कर्षवत्त्वांशे इति द्वयं हि प्रतिपाद्यम्। तत्र "अध्वनः पारम्" इत्यनेनैव, असङ्कुचित-कृष्ण-वाचिना "परमम्" इत्य् अन्तेन द्वितीयं च प्रतिपादितम् एव। अतो विष्णोर् इति पञ्चम्यन्तेन किं क्रियते। पदाधिष्ठातृ-देवता-रूपस्य तु प्राप्यस्य स्थानस्य देवता-विशेष-सम्बन्धितया विशेषणकत्वेन ध्यानोपयोगित्वाद् विष्णोर् इति पदम् अर्थवद् भवति।

न च विष्णोर् अप्य् उत्कृष्टम् इत्यनेन हरेर् निकर्ष-स्थापनात् तद्-अनुपास्यत्व-ज्ञापन-फलम् इति वाच्यम्। "ह्रीश् च ते लक्ष्मीश् च पत्न्यौ" "तम् एव विद्वान् अमृत इह भवति। नान्यः पन्था विद्यते ऽयनाय" इति तैत्तिरीये -

> आलोढ्य सर्व-शास्त्राणि विचार्य च पुनः पुनः।  
> इदम् एकं सुनिष्पन्नं ध्येयो नारायणस् सदा॥ इत्य् आनुशासनिक-पर्वणि।
> "उपास्यो ऽयं सदा विप्रा उपायो ऽस्मिन् हरे स्मृतौ।" इति हरिवंशे
>
तथा प्रमाणान्तरेषु च बहुशो मुमुक्षु-ध्येयतया प्रतिपन्नस्य हरेर् अनुपास्यत्वानुपपत्तेः। "विष्णोः पदे परमे मध्व उत्सः" इति शाखान्तरे पद-शब्दानन्तर्येणैव विष्णोर् इत्यस्य च प्रयोगाच् च। न च तत्र तस्य व्यवहितेन परम-शब्देनान्वयः। मानाभावात्। पद-शब्दस्य स्थान-रूपस्य स-सम्बन्धिक-पदार्थ-वाचिनः कस्य स्थानम् इत्यपेक्षायां तत्-समर्पकत्वेन विष्णोर् इत्यस्यान्वये सम्भवत्य् अन्य-विभक्ति-विपरिणाम-कल्पन-योगाद् अनध्याहारस्य लघुत्वाच् च। न च वचन-इति योगाश्रयण-भङ्गः। "पदं व्यवसित-त्राण-स्थान-लक्ष्म-वस्तुषु" इति प्रसिद्ध-स्थानार्थ-रूढेः प्रबलत्वात्। अन्यथा "अत्राह तद्-उरुगायस्य विष्णोः परमं पदम् अवभाति भूरिः"। "तद् विष्णोः परमं पदं सदा पश्यन्ति सूरयः"। "विष्णोर् यत् परमं पदम्" इति बहु-श्रुति-व्याकुली स्यात्। न च तत्रापि विष्णोर् इत्यस्य पञ्चम्यन्तता। तदानीं विष्णोः सकाशात् पूर्व-पद-ब्राह्मणः प्रतिपादने पक्षम् एकं प्रधानम् एक-कारणं स्यात्। तथा च "उरुगायस्य विष्णोः त्रीणि पदा विचक्रमे। विष्णोः कर्माणि [[P116]] पश्यते"ति तैत्तिरीय-बहु-वृचयोः "नैव किञ्चनम् आसीत्। सर्वं नारायणः, एक-पुरुषो ह वै" "सर्वं, विष्णोः पक्ष्म-पदम्" इति नृसिंह-रूपि-भगवत्-परे तापनीये।

"स्वम् आराधितो रामः प्रसीदत्य् एव सत्वरम्।  
ददात्य् आयुष्यम् ऐश्वर्यम् अन्ते विष्णु-पदं च यत्॥"  
तद् विष्णोः परमं पदम् इति याज्ञवल्क्योपनिषदादि च प्रकरण-पूर्वापर-पर्यालोचनाव् उरुगायत्वा-त्रिविक्रमत्व-मुमुक्षूपास्यत्व-मुक्त-प्राप्यत्वाच् चानन्त-गुणे भगवत एव प्रतिपादितत्वेन निश्चितं प्रधान-प्रकरणत्वम् अनुपपन्नं स्यात्। अतो न बहु-श्रुत्य्-अनुगुण्यात् "सो ऽध्वन" इति मन्त्रः प्राप्यतया भगवतः स्थानम् एव वदतीति युक्तम्। अत एवानन्तरम् एवाव्यक्तात् पुरुषः परः। "पुरुषान् न परं किञ्चित् सा काष्ठा सा परा गतिः।" इत्य् उक्तिर् इति उत्कृष्टान्तर-निषेध-पूर्वकं परम-पुरुष-नारायणोत्कर्षः श्रूयते। पूर्वम् अप्य् अनन्त-लोकाप्तिम् अथो प्रतिष्ठाम् इति, अनन्तस्य विष्णोर् लोकस्य प्राप्यतयोच्यते। "सरोज-नयनो ऽनन्तो मुकुन्दो हरिः"। "अनन्तो हरि-शेषयोः"। "अनन्तो नाग-राज-विष्णुः"। इत्य् अभिधान-कोशेष्व् अनन्त-शब्दस्य विष्णौ रूढत्वाद् अनन्त-लोको विष्णु-लोक एव।

#### अनन्त-लोक-पदार्थ-विचारः

न च समानाधिकरण-समासस्य स्वारस्य-वशाद् अनन्तस्य लोक इति न युक्तम् इति वाच्यम्। वाक्य-रूप-समास-स्वारस्यापेक्षया श्रुति-रूपस्य पदस्यैक-अर्थ-सङ्ग्रहोचित्यान् नावयवित्वेन समास-प्राबल्यम्। उपजीव्यत्वेन पदस्यैव तथात्वात्। न वै लक्षणोच्छेदः। पदं हि वाक्यार्थ-प्रत्यय-पर्यन्त-फलकं, न पदार्थ-ज्ञान-मात्र-फलम्। केवल-पदार्थ-ज्ञानस्य प्रवृत्ति-निवृत्त्य्-अनङ्गत्वात्। अतो वाक्यार्थ-बोधेनावश्यं [[P117]] भवितव्यम्। ततश् च पदस्य मुख्यार्थ-बाधं विना यत्र न वाक्यार्थ-प्रतीतिः तत्र वाक्यस्य निरवकाशत्वात् तदनुरोधेन पदस्य श्रुतिं त्यक्त्वा लक्षणारूढ्यर्थ-त्यागो वा। इह तु समानाधिकरण-समासत्वेन वाक्य-स्वारस्ये सत्य् अपि षष्ठी-समास-ग्रहणे नापि वाक्यस्य सावकाशत्वाद् उपजीव्यस्यानन्त-पदस्य ह्य् अर्थ-त्यागो न युज्यते।

"निषाद-स्थपतिं याजयेद्" इत्यत्र तु पद-द्वये ऽपि मुख्यार्थ-त्यागाभावात् समासयोर् एव बलाबल-विचार-पूर्वकं समानाधिकरण-समासः स्थापितः। न चात्र षष्ठ्यर्थ-लक्षणा-दोषः। प्रबल-रूढ्यर्थ-सङ्ग्रह-लोभेन तस्य सोढव्यत्वात्। सामानाधिकरण्ये ऽपि "न विद्यते अन्तो यस्येति सो ऽनन्त" इति बहुव्रीहित्वेन लक्षणा-साम्यात् शास्त्रीय-लक्षणात्वास्याप्य् अविशेषात्। केचित् तु अनन्तो विष्णुस् तस्य लोकम् उपक्रमम् आहुः। तदा लोक-पदास्वारस्यम्। अत्रानन्त-पदस्य योग-मात्र-स्वीकारे ऽथो प्रतिष्ठाम् इत्य् उत्तर-वाक्यम् अनर्थकं स्यात्। अनन्त-शब्देनैव नित्यत्व-सिद्धा तत्-प्रतिपादनार्थ-प्रतिष्ठा-पदानर्थक्याद् उपक्रमानुसाराच् च विष्णोः पदम् इत्य् एतद् भगवल्-लोक-परम्। उपबृंहणाच् चैवम् अवसीयते।

भागवते -
>
> न तत्र सत्त्वं न रजस् तमश् च न वै विकारो न महान् प्रधानम्।  
> परं पदं वैष्णवम् आमनन्ति॥ इति।
>
न च-तत्रापि विष्णोः प्राप्यम् अन्यद् विवक्षितम्। भगवदुक्त-परि-प्रकरण-विरोधादेः स्फुटत्वात्। विष्णु-पुराणे ऽपि -
>
> तत् सर्व-वासुदेवम् इति विद्वद्भिः परिपठ्यते।  
> तद् ब्रह्म परमं नित्यम् अजम् अक्षयम् अव्ययम्॥ (वि.पु.प्र.अ.२.१२) [[P118]]

> परस्य ब्रह्मणो रूपं पुरुषः प्रथमं द्विज।  
> व्यक्ताव्यक्ते तथैवान्ये रूपे कालं तथा परम्॥ (वि.पु.प्र.अ.२.१५)
>
> प्रधान-पुरुष-व्यक्त-कालानां परमं हि यत्।  
> पश्यन्ति सूरयश् शुद्धं तद् विष्णोः परमं पदम्॥ (वि.पु.प्र.अ.२.१६)

इत्य् अत्र प्रधान-पुरुष-कालादीन् पर-ब्रह्मणो वासुदेवस्य शेषत्वेनाभिधाय तेभ्यस् सर्वेभ्य उत्तीर्णस्य परम-पदस्यापि तच्-छेषत्वं प्रतिपाद्यते। न तु भगवतो ऽत्य्-उत्कृष्टम् अन्यत्। "पुन्नामा भगवान् हरिः। स्त्री-नाम्नी लक्ष्मीर् मैत्रेय नानयोर् विद्यते परम्" इत्याद्य्-उक्त-पूर्व-वृत्ति-विरोधात्। किञ्च "अध्वनः पारं महद् ऋक्षाय प्रतिष्ठाम्" इति गन्तव्य-देवताया उरुगायत्वम् अपि प्रकरणस्य विष्णु-परत्वे लिङ्गम्। "अत्राह तद्-उरुगायस्य विष्णोः", "नमो विष्णव उरुगायाय"। "विचक्रमाणस् त्रेधोरुगायः"। "प्रविष्णवे शवसेतुम् अन्व् अगिरि-क्षित उरुगायाय"। इति उरुगाय-पदस्य श्रुतिषु बहुशो भगवत्य् एव प्रयोगात्। अपि चोत्तरत्र "अनाद्य्-अनन्तं महतः परं ध्रुवं निचाय्य तं मृत्यु-मुखात् प्रमुच्यते" इत्य् अनन्त-पदेन भगवत एवोपास्यत्वम् उपसंक्रियते।

न चात्रानन्त-पदम् अनादि-पद-सन्निधानाद् अविनाशि-परम् इति वाच्यम्। तावता रूढ्यर्थस्यापि परिग्रहे बाधकाभावात्। त्व् ईशानम् इववत्। वस्तुतस् तु अविनाशित्वं ध्रुवम् इत्यनेनैव सिद्धम्। न च ध्रुवम् इत्य् एतत् निचाय्येति क्रिया-विशेषणम्। "अपायनानुवादेन चापूर्व-दर्शन" इति दर्शन-प्रकारत्वस्य ध्रुवत्वस्य च विधाने वाक्य-भेदात्। नहि "सत्त्वाशुद्धौ ध्रुवा स्मृतिर्" इति ध्रुवत्व-मात्रम् अत्र श्रूयते। क्रिया-विशेषणत्वे ऽनन्तं महतः परं प्रकृतिं द्वितीयान्तम् आख्यातं स्व-करस्य नोऽश्च। अत एव श्रुत-प्रकाशिकायां लघु-सिद्धान्ते दर्शन-समानाकारत्व-विधि-परम् एवेदं दर्शितम्। "नित्यम् अव्ययम्" इति पदाभ्याम् अप्य् अविनाशित्वं सिद्धम्। तस्माद् अनन्त-पदं रूढ्या भगवन्-नाम-धेयं सद् उपास्य-विशेषणम् एव। "अनादी"त्य् एतद् उत्तरार्ध-गतम् अपि [[P119]] तम् इति पुंलिङ्गान्तेनान्वितुम् अयोग्यत्वात् सन्निधेर् लिङ्गस्य बलीयस्त्वाच् च समान-लिङ्गतया स्वान्वय-योगेन - "अशब्दम् अस्पर्शम् अरूपम् अव्ययं तथाऽरसं नित्यम् अगन्धवच् च यद्" इति पूर्व-विवृतेन यत्-पदेन सम्बध्यते। अनादि यद् ब्रह्म तम् अनन्तं निचाय्येति। तम् इत्य् एतस्य मरणार्थं कर्म, तत्र चेत् स कर्ता "शैत्यं हि यत् सा प्रकृतिः" इत्यादिवद् अनन्त-शब्दापेक्षया पुल्लिङ्गता। अन्यथाऽनन्त-शब्दस्य विष्णु-परत्वाभावेन नपुंसकत्वं स्यात्। एवं "अङ्गुष्ठ-मात्रः पुरुषो मध्य आत्मनि तिष्ठति। अङ्गुष्ठ-मात्रः पुरुषो ज्योतिर् इवाधूमकः। अव्यक्तात् तु परः पुरुषः पुरुषो हिरण्य-गर्भ-निर्माता। अङ्गुष्ठ-मात्रः पुरुषो ऽन्तरात्मा सदा जनानां हृदये सन्निविष्टः। तम् स्वाच् छरीरात् प्रवृहेन् मुञ्जाद् इवेषीकां धैर्येण। तं विद्याच् छुक्रम् अमृतम्" इति आसमाप्ति पुरुष-श्रुत्य्-अभ्यासाद् अपि प्रकरणं भगवत्-परम् अवसीयते। अमृत-पदस्य शिव-परत्वं निरसिष्यते।

#### "ईशानो भूत-भव्यस्य" इति श्रुत्यर्थ-विचारः

यद् उक्तम् "ईशानो भूत-भव्यस्ये"त्यादिकं, तद् अपि दुष्ट-प्रवेशे निष्प्रभ-वने स्व-प्रवेशार्थं चोरस्य स्वात्म-द्वार-गवाक्षाद्य्-अमुख-निरीक्षण-वद् अनुपयुक्त-सूक्ष्मम्। किम् अयम् ईशान-शब्दः केवल-यौगिकः? उत केवल-रूढः? योग-रूढो वा? आद्ये तेन पदेन न देवता-विशेष-सिद्धिः। द्वितीये षष्ठ्यन्तानाम् अनन्वयः। रुद्रत्वस्य स-सम्बन्धिकत्वाभावेन षष्ठ्यन्ताभेदान्वयात्। अस्तु तृतीयः। "ईशानश् शिव-धातारौ" इति शिवे धातरि च रूढस्येशान-पदस्यासङ्कुचितैश्वर्य-रूप-योगार्थः किम् एकत्रैवान्वेति, उतोभयत्र? अथवा न क्वाचिद् अपि? आद्ये विनिगमनाविरहात् सन्देहाच् छिव-रूप-देवता-विशेष-सिद्धिर् नैव स्यात्। मत-द्वये ऽपि चतुर्मुखस्य कार्यत्व-दर्शनाच् छिव-पर्यवसानम् इति चेत्, नहि यत्-पद-द्वय-निश्चितार्थं नाम किञ्चित् प्रमाणं, श्रुति-वचनेन हि चतुर्मुखस्य कार्यत्व-कर्म-वश्यत्वादि-विज्ञाने, तत् शिवस्यापि तुल्यम्। विष्णोस् त्व् अवतारत्वेनाभिनयत्वेन च [[P120]] तद्-उभयं श्रुत्यैव परिष्कृतम् इति वक्ष्यते। अतो धातरि प्रवर्तमान ईशान-शब्दः "धाता ब्रह्मणि पोष्टरि" इत्य् अभिधानात् पोषण-कर्तृत्वेन रक्षकत्वेन धातु-पद-वाच्ये विष्णाव् एवैकत्र समञ्जस इति युक्तम्।

उभयत्रान्वय इति पक्षे ऽसङ्कुचितैश्वर्यस्य द्वयोर् असम्भवाद् व्याघातस् स्याद् योग्यत्वेन सम्भावितै रूढ्यर्थ-द्वये द्वयोर् एकत्र वा योगान्वयेन योग-रूढत्वं न दृष्ट-चरम्। पूर्ववत् प्रकृते सन्देहाच् छिव-रूप-देवता-विशेषासिद्धेश् च। तृतीये नानार्थत्वान्तर्भाव एव। न योग-रूढिः। योगार्थस्य सर्वात्मना त्यागे षष्ठ्यन्तानन्वयः स्यात्। किञ्चेशान-पदस्य योग-रूढत्वे तद्-गुण-लेश-योगाद् गौण्या पदार्थान्तरे वृत्तेर् अधो-लिङ्गत्व-सम्भवाद् "अस्येशाना जातो विष्णु-पत्नी" इत्यादि-प्रयोगानुपपत्तिः। न हि गौणं विशेष्य-नियतं "चन्द्राणि मुखानी"त्य् अदर्शनाद् इति प्राग् एवोक्तम्। अपि च योग-रूढित्वे किं रूढ्या विशेषणम्। उत योगार्थः। आद्ये षष्ठ्यन्त-पदान्वयानुपपत्तिर् एव। योग-शक्तिर् हि विलम्बिता। समुदाय-शक्तिस् तु फटिति विशिष्टं स्वार्थं बोधयति। तस्मिन् पूर्वम् एव लब्धात्मके योग-शक्तिर् आकाङ्क्षादि-सामग्री-वशात् तस्मिन्न् एव स्वार्थं शोधयति। ततश् च निरपेक्षतया स्वातन्त्र्यात् तु विशिष्टस्य रूढ्यर्थस्यैवाकाङ्क्षा-योग्यतादि-वशात् पदान्तराणाम् अन्वयः। न तु तद्-उपसर्जनस्य योगार्थस्याकाङ्क्षा-वशात्। अन्यथा उपसर्गेनापेक्षितस्यान्वये ऽलङ्कृत-कन्या-दातर् कुक्कुद-शब्दस्य रूढत्वाद् वाससाऽलङ्कृतेति विवक्षायां वस्त्रेण कुक्कुद इत्य् अपि प्रयोगस् स्यात्। शिवे रूढत्वेन योग-शक्त्य्-अनुन्मेषेण षष्ठन्तानन्वयम् इत्याशङ्क्य शब्दस्य प्रत्येक-शक्तिं मन्वानैः कोश-कारैर् हरादि-पर्याय-मध्ये पठितम्। तत्रापि (योगे) रूढत्वे षष्ठ्यन्तानन्वय-एव। एक-पद-शक्त्यैव तस्यापि शिव-नामत्वा-सिद्धेः। एवं शम्भुरीशः पशुपतिर् भूतेशः खण्ड-परशुर् गिरीशो गिरि-शो मृडः। इत्यादि द्रष्टव्यम्।

न चोपसर्गेनापीक्षितस्यान्वये "नराणाम् ईश्वरः" इत्यत्र केवल-यौगिकत्वे षष्ठ्यन्तान्वयः स्यात्। ईश्वरत्वस्य विशेष्यं प्रति उपसर्जत्वात्। तेनैव षष्ठ्यन्ता- [[P21]] पेक्षत्वात्। ऐश्वर्य-लोकानाम् इति प्रयोगाद् इति वाच्यम्। शब्दस्य हि प्रवृत्ति-निमित्तं विशेष्यं च द्वयम् अपि स्वातन्त्र्यम्। तयोर् अन्योन्य-विशेषणकत्वेन परस्पर-सापेक्षत्वात्। शाब्द-निविकल्पकस्य सर्वानुभव-विरोदेन प्रवृत्ति-निमित्तस्य विशेष्यं प्रति स्वभावतो गुणत्वे ऽपि निरासाद् अतः केवल-यौगिकत्वे स्याद् एवान्वयो योग-रूढत्वे तु योगार्थस्य विलम्बोपस्थितिकत्वात् रूढ्यर्थेन व्यवधानाद् अस्यानन्वय एव।

न चैवं प्रवृत्ति-निमित्त (बोधक-वृत्ति) भिन्नत्वेनापि पदान्तरान्वये गौण-सिंह इत्यत्र लक्षणा न स्याद् इति वाच्यम्। विभक्ति-द्वय-सामानाधिकरण्ये सति विशेषण-विभक्ति-प्रकृति-प्रवृत्ति-निमित्तार्थ-नियमनात् नित्यम् इति विभक्त्यर्थस्य गौरिति विशेष्य-विभक्त्यर्थाभिन्नतया (गो-व्यक्ति-गतत्वात्) तत्र प्रकृति-प्रवृत्ति-निमित्तस्य नित्यत्वास्य बाधितत्वेन लक्षणावश्यं भावात्।

न च "ज्योतिष्टोमेन यजेत" इत्यादाव् अप्य् उपसर्जनेन धात्वर्थेन तृतीयान्तान्वयस् स्याद् इति शङ्क्यम्। आख्याते व्युत्पत्ति-भेदात्। अन्यथा "गाधं पङ्कजं गम्भीरे सरसिजम्" इत्यादौ गाधे पङ्के जातं गम्भीरे सरसि जातं पद्मम् इत्य् अन्वयः स्यात्। शूराणां नरेन्द्रश् शूर-नराणाम् इन्द्र इति, ग्रामस्यागो नागः पन्नगः ग्रामस्य न गन्तेति। देवदत्तस्योपवनं देवदत्तेन कृतक-वनम् इति चान्वय-बोधः स्यात्। कथं तर्हि "देवदत्तस्य सूनुना, यज्ञदत्तस्य नप्ता पौत्र" इत्यादाव् अन्वय-बोध इति चेत् - न - तत्रोपसर्जनेन पुत्रेण षष्ठ्यान्तान्वयः। पुत्र-भाग्यादि-गत-सूनुत्वादेः सम्बन्धकतया स्वातन्त्र्येण च तदपेक्षावशाद् एव पदान्तरस्यान्वयात्। अन्यथा देवदत्त-जन्यस्य पुत्रस्य भार्येति विवक्षायां देवदत्त-जन्यस्य सूनुम् इत्य् अपि प्रयोगः स्यात्। उपसर्जने ऽप्य् अन्वये देवेन्द्रादि-प्रयोगाणाम् उपपन्नत्वाद् इन्द्र-शब्दः परमैश्वर्य-योगेन रूढ्या च वासवम् एव परमात्मानं गमयेत्। "इदि परमैश्वर्ये" इति हि धातुः। यदि तत्र षष्ठ्यन्तानन्वयाद् कर्म-वश्यत्वादि-नैर्बल्यैश् च न वासवे योग-रूढत्वं, किन्तु योगार्थस्यापि स्वातन्त्र्यान् नानार्थत्वम् एव। तदा ईशेशानादि-शब्दानाम् अपि तुल्यम्। अत एव "ईश्वरो ऽधिपतिर् हरौ" इतीश्वर-शब्दस्या- [[P22]] धिक-स्थित्वाख्य-योगाच् च स्वातन्त्र्यम्। हरौ रूढि-मात्रम् इति नामार्थत्वम् एवाभिधान-कोशे दर्शितम्। अस्तु तर्हि योगार्थ एव विशेष्यम्। "भूत-भव्यस्येशानः रुद्रो नियन्ते"ति। तर्हि जीवे रुद्रे ईशान-पदं लाक्षणिकं स्यात्। कुमुदे पङ्कज-पदवत्। न च तव तद् इष्टम्। "तन्-नाम-नामा तद्-ऊनः तत्तुल्य-स्थानाकारवे"ति त्वया स्वीकारात्। ततश् च "न ब्रह्मानेशान" इति निषेध-विधौ ईशान-पदं लाक्षणिकं स्यात्। विधाने च लक्षणा दुष्टा। योगार्थस्य विलम्बितत्वाद् विशेष्यत्वम् अप्य् अयुक्तम्। योग-रूढि-स्थले रूढ्यर्थ-विशेष्यकत्वानुकूल-व्युत्पत्ति-विरोधाच् च। तस्माद् एवमादयश् शब्दा न योग-रूढाः। नानार्था एवायोगस्य स्वातन्त्र्येणाभिधानतः। योगस्यैवार्थेऽति-सङ्गात् षष्ठ्यन्तानन्वयाद् अपि। तद्-ईशानेशा-शरादीनां योग-रूढित्वं न युज्यते। प्रयोगश् च नैते शब्दा योग-रूढाः पदार्थान्तरानुल्लिखिता-योग-विशिष्ट-रूप-शक्यत्वाद् अन्य एव स एव यथा "नराधिपः सुराधिप" इत्यक्लिष्ट-शक्ति-शब्दः। विपर्यये हेतु-च्छित्तिर् एव दण्डः परस्पर-शक्ति-द्वयस्य सापेक्षत्वेनान्वय-कल्पना-गौरवं तत्र बलम्। एवम् एतेभ्योऽन्याः प्रागुक्त-साध्य-वन्तः। स-सम्बन्धि-कारकत्वात्। ज्ञानादि-पदवत्। तथा ते शब्दात् पूर्ववत्। अर्थवल्-लिङ्गत्वाद् उग्र-भीमादि-शब्दवत्। सर्वत्र विपक्षो पूर्ववद् एव दण्डः। उक्त-बाधक-रहित-स्थले योग-रुढ-त्व-प्रकाशः। यथा पङ्कजम् इति। ततश् च प्रकृते षष्ठ्यन्तानन्वयात् रूढि-निवृत्ताव् ईशान-पदं न रूढ-परम्। नानार्थम् इति मतिश् चतुर्थीत्य् अतो हेतोर् नेत्य् अवोचामेति विस्तरेण।

#### ईशान-शब्दस्य केवल-यौगिकत्व-स्थापनम्

यत् तु अस्य केवल-यौगिकत्वं "शब्दाद् एव प्रमितः" इति शब्द-पदेन तत्-परामर्शो न युज्यत इति। तद् अत्य्-अभव्यम्। सर्वं हि पदं स्वार्थे श्रुति-रूपं, तत्-सम्बन्धित-धर्मान्तरं प्रति तु लिङ्गम्। तथा च "शब्दाद् एव प्रमितः" इत्यत्र जीवेश्वर-सन्देहे गौण इति पूर्व-पक्षं प्रति ईश्वरत्वस्यैव साक्षात्-प्रतिपादकतया सिद्धान्त-प्रधान-प्रमेयत्वात् तद्-अभिधायिनी ईशान-श्रुतिर् एव सौत्र-शब्देन विवक्षितेति भाष्यकारैर् उक्तम्। इदं चेशान-पदस्य यौगिकत्वा एवोपपद्यते। जीवे रूढो [[P23]] वेति सन्देहाभावेन रुद्रशब्दे सांख्यं प्रति किञ्चित्-परत्वात्। रुद्रत्वम् अविष्णुत्वादि के सत्य् अपि तन्-मते जीवत्वाशङ्काऽतादवस्थ्यात्। अत एव "ईशानो भूत-भव्यस्ये"ति शब्दाद् एवेति स-त्रिपदं स्वीकृतवता भाष्य-कृता योगाभिग्रह एव दर्शितः। शाङ्करे ऽपि। "नान्यः परमेश्वरान् निरङ्कुशम् ईशिते"त्य् उक्तम्। अत्र पूर्व-पक्ष-प्राप्त-जीववत् जीवत्वाभावस्यापि सिद्धान्त-प्रमेयत्वात् तं प्रति ईशानत्वस्य लिङ्गत्वम् अप्य् अस्तीत्य् आशयेन व्यासरायैः तथोपन्यासः कृतः। शैव-भाष्ये ऽपि तथैव व्यवहृतम्। "आकाशस् तल्-लिङ्गाद्" इत्यादौ सिद्धान्त-प्रमेय-समनियत-धर्मा लिङ्ग-शब्देन (विवक्षिता?) इति द्रष्टव्यम्। प्रकृते मध्ये "कामान् कामान्" इति श्रुत-श्रुति-परत्वेन सौत्राक्षरं केचिद् अनयाचक्षते।

"अणुभ्यश् च" "नाना-सि यतस् त्वां मरुतश् शशाङ्क-वद् वामनाख्यया।" (हरि.भवि.म.अ.८६ श्लो.५२) इति हरिवंशादि-स्मरणात्। वामन-शब्दो भगवत्-परः। यद्य् अपि माऽस्तु योग-रूढिः यतो योग-शक्तेर् नियन्त्रितत्वेन तदपेक्षित-पदान्तरस्यानन्वयस् स्यात्। अस्तु स्वतन्त्र एव योगः। स एवोक्त-प्रक्रियया सन्निहिते योग्ये च शिव एवोपबध्ध्यते। श्लोण-स्थलवत् तात्पर्य-वशेन वृत्ति-द्वयस्यापि व्यापाराद् विशिष्ट-बोधे बाधकाभावात्। ततश् च "भूत-भव्यस्येशान" इत्यादौ पदान्तरान्वयो देवता-विशेष-बोधश् च युज्यते। उक्तं च हरि-वंशे -

> यस्माद् ईशो महताम् ईश्वराणां शशाङ्कवत्।  
> भगवांश् च प्रोक्तः प्राणदश् च।  
> तस्माद् धि त्वाम् ईश्वरं प्राहुर् ईशं  
> सन्तो [[विव्यासस्|विद्वांसस्]]-सर्व-शास्त्रार्थ-विज्ञाः॥ (हरि.वि.प.अ.७४ श्लोक २४)

इति। किञ्चैतादृशेशानादि-पदानां योगेनान्यत्र प्रवृत्तौ षष्ठ्यन्त-पदान्तर-सापेक्षत्वम्। रूढ्यर्थे शिवे तु नैरपेक्ष्यम् इति तत्रैव योगार्थस्यान्वय इति। तद् अप्य् असारम् - [[P24]] प्रथमं रूढ्यर्थे वृत्ताव् अपि पदान्तरानन्वयात् तस्मिन् निवृत्ते विलम्बेनावतरन् योगः योग्यत्वाद् अन्यानपेक्षत्वाच् च वाक्यार्थे स्वयम् एवोपकुर्वन्न् अनपेक्षिते व्यवहिते च रूढ्यर्थे कथम् अर्थान्वयात् सामग्र्या भावात् "नीलो घट" इत्यत्र समान-विभक्तिवत्, योग-रूढि-स्थले प्रयोग-व्यवस्थावत् स-विभक्ति-पदैक्यार्थ-स्वातन्त्र्यार्थ-बोधकत्व-व्युत्पत्तिवच् च स्वातन्त्र्य-योग-शक्ति-पदोपस्मर-निरपेक्षयोः योग-रूढ्यर्थयोः बलाद्-आकाङ्क्षाया वशात् मिथो ऽन्वयः स्यात्। अन्यथा योग-रूढत्व-पर्यवसानाद् युक्ति-दूषणानि स्युः। ईशितृत्वं हि स-सम्बन्धिकम्। नियमेनेशितव्य-सापेक्षम्। रुद्रे तु न तथा। तेन पदान्तर-सन्निधाव् एव योगोन्मेषः, तदभावे रूढिर् एवेति पर्यवसानान् नैरपेक्ष्येण शिवे योगान्वय-व्यवहारो ऽपि व्याहत एव। तस्माद् उग्र-भीमादि-पदवद् अत्रापि रूढि-विनिर्मुक्त एव योग एव। किञ्च "पञ्चास्यः पञ्च-जनः महा-वृक्ष" इत्यादेर् मुख-पञ्चक-कृत्वाદીनाम् अयोग्यत्वाद् यथा न रूढ्यर्थान्वयः, यथेन्द्र-शब्दस्य, तथा निर्विशेष-निरङ्कुशैश्वर्यस्य योगार्थस्य रुद्रे बाधाद् एवैव नान्वयः। अयोग्यत्वं च "अपहत-पाप्मा अहं नाम मे धेहि।" "इयद् आश्शुल-पाणिः पुरुषो जायते" इत्यादिना कर्म-वश्यत्वादेः शिव-तत्-कल्पनं च मानाभावाद् एव निरस्तम्। अत एव पैङ्गल-रहस्यादौ रुद्र-निषेध-मात्र-दृष्ट्या "न ब्रह्मा न च शङ्करः" इत्य् उक्तत्वे ऽपि शिवे निरङ्कुशैश्वर्य-रूप-योगार्थानन्वयम् अपि सूचयितुं महोपनिषदादौ "न ब्रह्मानेशान" इत्य् उक्तम्।

अपि चाथर्व-शिखायां पुरुष-विष्णु-पदाभ्याम् उपक्रमाद् ईशानादि-पदानां रूढि-त्यागवत्। "तद् विष्णोः परमम्", "पुरुषान् न परं किञ्चिद्" इत्य् उपक्रमात् कठ-वल्ली-स्थ-त्वत स्फुटम्। हरिवंश-वचनं च परिच्छिन्नेश्वराणां दिगीशानां मध्ये शिवस्य मुख्येश्वरत्व-प्रतिपादन-परं, न निरङ्कुशैश्वर्य-परम्। तत्रैव -
>
> क इति ब्रह्मणो नाम ईशो ऽहं सर्व-देहिनाम्।
>
इति स्वस्य देहि-मात्रेश्वरत्वाकथन-पूर्वकम्।
>
> आवां त्वाम् सम्भूतौ तस्मात् केशव-नामवान्। [[P25]]

(हरि.भवि.प.अ.८८ श्लो.४८) इति भगवद्-अधीनत्वाम् उक्त्वा।

"ईशत्वात् सर्व-भूतानाम् ईश्वरो ऽसि सदा स्मृतः।" (हरि.भ.वि.प.अ.८८ श्लोक ५४)  
"नमः पुष्कर-नाभाय वन्दे त्वाम् अहम् ईश्वर॥" (हरि.भवि.प.अ.८८ श्लोक ६७) इत्यादिना शिवेन भगवत्य् एव निरङ्कुशैश्वर्य-प्रतिपादनात्। अत एव "यस्माद् ईश" इति तस्मिन्न् एव श्लोके "त्वं महताम् ईश्वराणाम् आद्य ईश" इत्य् एवोच्यते। स्वयं -
>
> सर्वेषाम् एव देवानाम् अनादिः पुरुषोत्तमः।  
> ईश्वरस् तु स कस्य जातो विष्णुर् अव्ययः॥  
> नारायणो वासुदेवः स एव परमेश्वरः॥ इति हारीत-स्मृतौ।
>
> यो ऽसाव् अचिन्त्यात्मा वै विष्णुर् नारायणो हरिः।  
> स एव पुरुषो नित्यः परमात्मा महेश्वरः॥  
> तस्यांश-भूतम् ऐश्वर्यं यस्मिन् कस्मिन् हि वर्तते।  
> तस्मिन्न् ईश्वर-शब्दादि प्रोच्यते मुनिभिस् तथा॥  
> निरूपाधीश्वरत्वं तु वासुदेवे प्रतिष्ठितम्।  
> आत्मेश्वर इति प्रोक्तो वेद-कार्यैस् सनातनैः॥  
> तस्मान् महेश्वरत्वं तु वासुदेवे प्रतिष्ठितम्॥ इति पाद्मे।
>
> कालस्य हि च मृत्योश् च जगम-स्थावरस्य च।  
> ईष्टे भगवान् एकः सत्यम् एतत् ब्रवीमि ते॥

इति भारते उद्योग-पर्वणि च भगवत्य् एव निरूपाधिकम् ऐश्वर्यम् अन्यत्र तु परिच्छिन्नम् इति। [[P26]]

यद् अपि "स्थाणुम् अन्ये ऽनुसंयन्ती"ति संसार-प्रतिकोटितया शिव-प्राप्तिर् उच्यत इति - तद् अप्य् अभव्यम् -

"हन्त त इदं प्रवक्ष्यामि गुह्यं, ब्रह्म सनातनम्।  
यथा च मरणं प्राप्यात्मा भवति गौतम॥"  
इति प्राप्यं परं ब्रह्म तत्-प्राप्त्य्-अभावे प्राणिनां दुर्गतिं च वक्ष्यामीति प्रतिज्ञाय,

"योनिम् अन्ये प्रपद्यन्ते शरीरत्वाय देहिनाम्"  
इति "स्थाणुम् अन्ये ऽनुसंयन्ती"ति च दुर्गतिम् एवोभयम् एव। "स्थाणुं पर्शुता-गतं वा पद्यते प्रगाढं मीयते पापीयान् भवति" इतिवत् प्रतिमा च-

"य एष सुप्तेषु जागर्ति कामं कामं पुरुषो निर्मिमाणः।  
तद् एव शुक्रं तद् ब्रह्म"  
इति प्रतिज्ञातं परं ब्रह्म परम-पुरुषो नारायण एवेत्य् उक्तेः नात्रापि शिव-पारम्यत्व-प्रत्याशा। तस्माद् इयम् अप्य् उपनिषद् नारायणम् एव प्रणव-प्रतिपाद्य-पर-दैवतां वदतीति सिद्धम्।

एवम् अथर्व-शिखा-मुण्डक-नृसिंह-प्रश्नादाव् अपि भगवान् एव पर-देवतात्वेन प्रतिपाद्यत इति प्राग् एव दर्शितम्। अतः सर्वोपनिषद्-एक-कण्ठ्या उक्तार्थस्योपपत्तेः। उदाहरिष्यमाण-भारत-भागवतादि-सात्त्विकानेक-प्रमाणैः उपबृंहणाच् च भगवान् नारायण एव तुरीय-मूर्तिः न देवतान्तरम् इति निश्चयम्॥ [[P27]]

#### परम-शिवस्य वर्ग-त्रयात्तीर्णत्वाशङ्का तन्-निरासश् च

ननु वैष्णव-पुराणेषु नारायणस्य त्रि-मूर्त्य्-उत्तीर्ण-देवतात्व-कथनं ब्रह्म-विष्णु-रुद्र-सञ्ज्ञक-सङ्कर्षणानिरुद्ध-प्रद्युम्न-रूपस्य व्यूहापेक्षया समुत्तीर्णत्व-परम्। एवं चतुर्मुख-परम् अप्य् अपि ज्ञेयानि। परम-शिवस् तु वर्ग-त्रयापेक्षया समुत्तीर्णः।

> एका भगवती मूर्तिर् निरूपा शिवाऽमला।  
> वासुदेवाभिधाना सा गुणातीता सुनिष्कला॥  
> द्वितीया रुद्र-सञ्ज्ञा स्यात् तामसी शेष-सञ्ज्ञिता।  
> निहन्ति सकलं चान्या वैष्णवी परमा तनुः॥  
> सत्त्वोद्रिक्ता तृतीयाऽन्या प्रद्युम्नेति च संश्रिता।  
> सा स्थापयति सर्वं सा विष्णु-प्रकृतिर् ध्रुवा॥  
> चतुर्थी वासुदेवस्य मूर्तिर् ब्रह्मेति सञ्ज्ञिता।  
> राजसी चानिरुद्धाख्या जात-सृष्टि-कारिका॥

इति कौर्मे भगवद्-व्यूहस्य ब्रह्म-विष्णु-रुद्र-प्रसञ्ज्ञकत्वाम्, तथा -
>
> सृजत्य् अंशेनमीशस्य शासनाच् चतुराननः।  
> तिसृभिर् मूर्तिभिश् चापि पातित्वान्ते निहन्ति च॥  
> विष्णुः पालयते सर्वं विश्वम् स्वेन नियोगतः।  
> सृजते ग्रसते चापि स्वकाभिस् तनुभिस् त्रिभिः॥  
> हरत्य् एतज् जगत् सर्वं हरस् तस्यैव शासनात्।  
> सृजत्य् अशेषं विश्वात्मा त्रिधा भिन्नस् तु [[रदाति|दधाति]]॥*
>
इति शिव-पुराणे स्व-स्व-व्यूहस्य हि तत्-सव्याधिपानां ब्रह्म-विष्णु-रुद्राणां परम-शिव-नियोज्यत्वोपन्यासात्। तत्र न तेषां शिव-पुराणे [[P28]] पूजोक्तेः। योग-याज्ञवल्क्ये तत्तद्-रूप-विन्यासेन प्रसिद्धान् एव तान् प्रस्तुत्य तेभ्यः शिवोत्कर्ष-कथनाच् च परम-शिवस्य वर्ग-त्रयाद् उत्तीर्णत्वम् अपि स्फुटम् एव हि प्रतीयते। तस्मात् वर्ग-त्रयाद् उत्तीर्ण इति द्वितीयः कल्प एव स्वीक्रियत इति चेत्-

तद् इदम् अति-लघीयः। समीचीन-न्यायैः सात्त्विकोपबृंहणैश् चोपबृंहितासूदाहृतासु बह्वीषूपनिषत्सु नारायणस्यैव प्रतिपाद्य-पर-देवतात्वेन मुमुक्षूपास्यत्वेन मुक्त-प्राप्यत्वेन निश्चितत्वेन क्वाचित्कस्यास्य तामस-पुराण-वचनस्य पूर्ववद् भ्रम-मूलकत्वाद् अर्थवादत्वाद् अन्यतम-प्रकारेण नेयत्वात्।

> ब्रह्मा दक्षादयः कालस् तथैवाखिल-जन्तवः।  
> विभूतयो हरेर् एता जगतस् सृष्टि-हेतवः॥  
> विष्णुर् मन्वादयः कालस् तथैवाखिल-जन्तवः।  
> स्थितेर् निमित्त-भूतस्य विष्णोर् एता विभूतयः॥  
> रुद्रः कालान्तकाद्याश् च समस्ताश् चैव जन्तवः।  
> चतुर्धा प्रलयायैते जनार्दन-विभूतयः॥

इति भागवत - बृहन्-नारदीयादि-वचनेषु सर्व-गुणिनां सर्वेषां ब्रह्म-रुद्रादीनां भगवद्-विभूति-त्वम् एव ह्य् उच्यते। ब्रह्माया ये सृष्टि-हेतवः ते ऽपि रुद्राया ये चतुर्विध-प्रलय-हेतवः, ते समस्ताश् च जनार्दन-विभूतय इति स्रष्टृत्व-संहारकत्वावच्छिन्नस्य सर्वस्यापि भगवद्-विभूति-त्वम् उपदिश्यते। अन्यथा सर्वेषां सृष्ट्यादि-हेतुत्वाभाव-विभूतित्वोभय-विधाने वाक्य-भेदः स्यात्। अतः ये ये तद्-धेतवः ते सर्वे भगवद्-विभूर्तय इत्य् एव श्लोकार्थः।

एवं रुद्राणां शङ्करश् चास्मिन् "रुद्राणाम् अहम् एवास्मि" इत्यादौ भगवद्-विभूत्य्-उपदेश-प्रकरणे सर्वत्र शङ्कर-शब्देन शक्र-पदेन च परम-शिवं निर्दिश्य तस्य सकल- [[P29]] रुद्र-व्यूहापेक्षया समुत्कर्षे ऽभ्युद्यन्तादेः "अहं त्व् असर्व-वेदानाम्" इत्यादिवद्-विभाव्य भगवद्-विभूतित्वम् उच्यते।

> अहं भवो दक्षो मृग-प्रधानाः प्रजेश-भूतेश-सुरेश-मुख्याः।  
> सर्वे वयं यन्-नियमं प्रपन्नाः मूर्ध्नार्पितं लोक-हितं वहामः॥  
> अहं निशीथ-प्रचेतास् सोमो अग्निरीशः पवनो विरिञ्चः।  
> अन्ये च ये विश्व-सृजो ऽमरेशामृग्-वादयो ऽस्पृष्ट-रजस्-तमस्काः॥  
> आदित्य-विश्वे वसवो ऽथ साध्या मरुद्-गणास् स-सिद्धाः।  
> यस्येहितं न विदुस् स्पृष्ट-मायास् स-प्रधाना अपि किं ततो ऽन्ये॥

इति भागवतादाव् अयम् अर्थः स्फुटः॥

केचित् तु - उक्त-प्रमाणानुरोधात् पूर्वोक्त-शिव-वचनानां मतान्तरेणार्थ-वर्णनम्।

"सृजत्य् अंशेनम् ईशस्य" इति शैव-वचनानाम् एवम् अर्थं वर्णयन्ति। ईशस्य - शिवस्य। शासनाद् शासितुः नारायणाद् एव हेतोः रुद्रादीनां भगवद्-वचनानाम् आज्ञप्तेः। "अव्ययैश् च बहु-वचनैक-वचने" इत्यत्र मञ्जर्य-मुक्त-रीत्या कृ-त्युल्युटो बहुलम् इत्याद्य् अपि पूर्ववत्। न चैवं तत्र शिवोत्कर्ष-प्रकरण-विरोधः। सर्वेषां शितुर् नारायणस्य शासितव्यस्य विभूति-मध्ये ईशस्य शासनादित्यादि-विशिष्य शिवस्य परिग्रहेण तस्य भगवद्-विभूत्य्-अन्तरापेक्षया महोत्कर्ष-कथनेन [[P30]] प्रस्तुत-प्रकरणस्य सुतराम् आनुगुण्यात्। यथा कर्ण-पर्वणि भगवत्-करण-रहिते त्रिपुर-दहन-वृत्तान्तैक्या शिवोत्कर्ष-परत्वेन निश्चिते -

> विष्णुर् आत्मा भगवतो भवस्यामित-तेजसः।  
> तस्याद् धनुर् ज्या-संस्पर्शं स विषेहे महेश्वरः॥

इति श्लोके भवस्य - महेश्वरस्य भगवद्-अन्तर्यामिकत्वेनैव धनुर्-धारणार्यैक-सहायः प्रतिपाद्यते। "अन्तः प्रविष्टश् शास्ता जनानाम्" इत्य् अन्तरात्मत्व-शासितत्वयोः परस्परम् अव्यभिचारात्। तत्र भगवद्-अन्तरात्मकत्वेन अत्र तु तच्-शासितव्यत्वा-मुखेन शिवोत्कर्षः प्रतिपादित इति न विशेषः, न प्रकरण-विरोधश् चेत्याहुः।

शिव-पूजा-विशेषे आवरण-देवतात्वेन स-व्यूहस्य भगवतः पूजा-विधानं च न निष्फलम्। बाणासुर-पुर-द्वारे सुब्रह्मण्य-विनायकादि-भूत-सहितस्य शिवस्य भक्त-वात्सल्येन द्वार-पालवद् अवस्थानवत् शिवावरणे भगवतो ऽवस्थानस्य पूजादेश् च वात्सल्यानुबन्धत्वेनोपपत्तेः। दृश्यन्ते हि भक्त-वात्सल्याधीनाः दूत्य-सारथ्यादि-रूपा बहुलं भगवल्-लीला। शिवस्य भगवद्-आधारत्वाद् भक्तत्वाच् च "ध्याता रुद्र" इत्य् अथर्वशिखायाम्। "बिभ्रद् ब्रह्म-चर्यम्" इति महोपनिषदि, "तम् एव मनसा नित्यं भजामि स्तोमि चिन्तये। तेनाद्वितीय-महिम्ना पूज्यो ऽस्मि पार्वति॥" इति पाद्मे, "महादेवस् सर्व-मेधे महात्मा हुत्वात्मानं देव-देवो बभूव।" इति भारते च व्यक्तम्। [[P31]]

#### ब्रह्म-विष्णु-शिवानां त्रयाणां तथा सर्व-देवानां एवं सर्वात्मनां चैक्य-निरासः

ननु उत्तीर्ण-देवता-पराणां सर्वेषां प्रमाणानाम् अवतार-भेदैर् अन्यथा-सिद्‌ध्या लाघवानुगृहीतैर् अभेद-ग्राहिभिः श्रुतीतिहास-पुराणैर् मूर्ति-त्रयान्तर्गत-विष्णोर् उत्तीर्ण-देवतायाश् चाभेदः। तथाप्य् उक्त-युक्तिभिश् शिवांशे ऽप्य् ऐक्यम् एवास्तु-वस्तु वा चतुर्मुखांशे ऽपि। सर्व-देवतैक्यं वा परिगृह्यताम्। किं बहुना, सर्वेषाम् अप्य् आत्मनाम् अनेन प्रकारेणाभेदस् सुवच इति चेद् अत्रामेतत्। किम् अनया रीत्या ब्रह्माद्वैत-वादः प्रस्तूयते। ओम् इति चेत् साधु समर्थितं शिव-पारम्यम्। कृत्स्नस्य चेतन-वर्गस्याभिन्नत्वाद्, इतरस्य च मिथ्यात्वात् शिवाद् अन्यस्य कस्यचित् निकृष्टस्य हेय-शब्देयस्य चाभावात् शिव-पारम्यानुपपत्तेः। व्यवहार-दशायाम् इयं क्रियेति चेत् त्व्-आद्रीत्या "नेह नानास्ति किञ्चनः" इत्यादि-श्रुति-वाक्यार्थो निरूपणे तुच्छत्वाव्यतिरेकेण व्यावहारिकत्वादेर् एवासिद्धेः। उक्तं हि विद्यारण्यैः पञ्चदशी-प्रकरणे -

> तुच्छाऽनिर्वचनीया च वास्तवी च त्रिधा मता।  
> ज्ञेया माया त्रिभिर् बोधैश् श्रौत-यौक्तिक-लौकिकैः॥ (पञ्च.चि.दी.१३०श्लो)

इति। निस्स्वरूपत्व-व्यतिरेकेण तुच्छत्वावचनं च सर्व-व्यवहार-सिद्धम्। एवं च शिवस्य त्वयोच्यमानं निरवधिकैश्वर्यं निरवधिक-भ्रम इत्य् एव पर्यवसितम्। ततश् चांशत्वं न स्वात्म-भ्रमावन्तः तिर्यञ्चः चेतनाः स्थावराश् च वरीयांसः स्युः। शपथ-शून्यत्वे विगुणस्य गुण इति न्यायात् सकल-प्रमाण-विरुद्धादौऽर्थम् उपहास्यः। प्रत्यक्षेण हि जीव-पर-भेदः प्रपञ्च-सत्यत्वं च सर्वानुभव-साक्षिकम् एवानुभूयते। सिद्धे चानुभवे तद्-विषयस्य भेदादेर् उत्पत्तिर् न केनचित् वक्तव्या। न हि विषयस्य तद्-आक्षेपानुपपत्ति-कथन-मात्रेण। ज्ञानोत्पत्ति-सामग्र्या निरूपण-मात्रेण वा सर्व-साक्षिकम् अनुभवम् अपि चापह्नोतुं शक्यते कर्त्तुम्। अन्यथाऽभास-सम्भवात् कस्यापि किञ्चिद् अपि प्रमेयं न सिद्ध्येत्। [[P32]] न हि प्रमाण-सिद्धे किञ्चिद् अनुपपन्नं नाम। प्रत्यक्षस्य च बाधितत्वाप्रामाण्यादि-कल्पने तद्-अधीन-सिद्धिकानां ज्ञात-कारणानां शब्दादि-प्रमाणान्तराणाम् अलव्धात्मकत्वेन तुच्छत्वात् परं ब्रह्मापि निष्प्रमाणकतया पलायितं स्यात्। तुच्छादि-वस्तु-सिद्धाव् अपि तादृश-प्रमाणस्य सर्व-सुवचतया परस्पर-विरुद्ध-तत्तद्-वादि-मत-प्रमेयाणाम् अपि सिद्धिः स्यात्। प्रामाण्या-प्रामाण्य-विरोधस्याप्य् अपलापात् स्व-प्रकाशतयैवान्य-नैरपेक्ष्येण ब्रह्म-सिद्धि-कल्पने स्व-प्रकाश-रूपो ऽनुभवः किं सर्व-साक्षिकः। घटानुभव एव? उत सर्व-विलक्षण-चिरानुभवान्तरम् इति विकल्प्यते। आद्ये तस्यानुभवस्य कादाचित्कत्वेनोत्पत्ति-विनाश-शालित्वेन च सिद्ध्या पर-ब्रह्मत्वम् अनुपपन्नम्। विशिष्टे ऽनुभवे सिद्धे मानान्तरेण विशेषामात्रं निरस्यत इत्य् अपि नोपपद्यते। सर्व-तुच्छ-वादिनस् तव मानान्तरस्यैव दुर्लभत्वात् ब्रह्मणा सहैक-प्रमाण-सिद्धस्य विशेषस्य निरासायोगाच् च। संयोग-समवाय-स्वरूप-सम्बन्ध-कथा न विकल्प-सहत्वात् सम्बन्धाभावाद् एव विशेषणा निवर्तन्त इति चेत्, न। प्रमाण-सिद्धस्य यौक्तिक-बाधायोगात्। अनियत-सम्बन्धिनां विशिष्ट-प्रतीति-निर्वाहिका-स्वात्मातिरिक्त एव सम्बन्धः। अव्यभिचार-रत-स्वरूपाणान् तु विशिष्ट-प्रतीति-विषयाणां तादृश-प्रतीति-सहस्रे प्रत्य् अपि स्वरूपस्यैव निर्वाहकत्वात्। आधाराधेयत्वादि-प्रतीतीनाम् अपि क्वचित् स्वरूप एव पर्यवसानस्य सर्व-सम्मतत्वाच् च लाघवात् स्वरूपम् एव सम्बन्धः। येन केनापि शब्देन व्यवह्रियतां न तत्राग्रहः। सर्वथा न सम्बन्धापलापः। ब्रह्म-प्रमाणिकस्य दुस्सहत्वात्। स्व-प्रकाशानुभवान्तर-पक्षे ऽपि लोक-साक्षिक-स्व-प्रकाशतया सर्वस्यापि सिद्ध्या यौक्तिक्य् अप्रामाणिकं न स्यात्। शून्य-वादो ऽपि विषयी स्यात्।

निर्विशेषस्य प्रमेयत्वाम् अप्य् अनुपपन्नम्। प्रमा-विषयत्व-व्यवहार-योग्यत्वा- [[P33]] देरङ्गीकारात्। प्रमेयत्वाभावे च तत्-सत्त्वे कोपयुज्यते? व्यावहारिकं प्रमेयत्वम् अस्तीत्य् एतत् ख्याप्यं हृदयोक्ति-मात्रस्य तुच्छ-व्यतिरेकेण व्यावहारिकादि-व्यवहारस्य द्यूत-प्रस्तावेषु तात्पलिक-दण्डन-मात्रत्वेन रहस्योपदेशादौ व्यक्तत्वात्। न हि "नेह नानास्ति" इत्यादीनां व्यावहारिकत्वे शक्तिर् अस्ति। लोक-वेद-प्रसिद्धि-करण-विरोधात्। नापि "यस्मिन् पञ्च पञ्चजना" इत्यादि-प्रपञ्च-विधिना निषेधेन च सदसद्-विलक्षणत्व-लाभः। निषेध-वाक्येषु प्रति-योगि-पदानियमेन सर्वत्राप्य् एव सदसद्-विलक्षणत्व-प्रसङ्गेन "घटो नास्ति" "न हिंस्यात् सर्व-भूतानि" "अति-रात्रे षोडशिनं गृह्णाति" "नाति-रात्रे षोडशिनं गृह्णाति" इत्यादिषु सर्व-लोक-सिद्ध-व्युत्पत्ति-विरोध-प्रसङ्गात्। लोक-व्युत्पत्तिर् इत्य् आगे च सर्वम् अपि वाक्यं मूकं स्यात्।

किं चैव वादिनां सिद्ध-ब्रह्म-स्वात्म-व्यतिरेकेण प्रतिपादयितव्यस्य संसार-विलक्षणस्य मोक्षाख्य-फलस्य कथञ्चिद् अपि वक्तुम् अशक्यत्वात् शारीरक-मीमांसा "ब्रह्म-विद् आप्नोति परम्" "तम् एव विद्वान् अमृत इह भवति, नान्यः पन्था अयनाय विद्यते" "निचाय्य तं मृत्यु-मुखात् प्रमुच्यते" "निदिध्यासितव्यस् साक्षात् कर्तव्य" इति साभिसन्धिक-मोक्षार्थम् उपाय-कर्तव्यता-पराणि वचनानि सर्वाण्य् अपि सुतराम-सङ्गतानि स्युः। न हि "यत्-सत्वे यत्-सत्वम्" "यद्-अभावे यद्-अभाव" इत्य् एवम् आदीनि क्वचित् नाना-फल-निर्वचनानि सिद्धत्व-ज्ञाने जागरुकैः प्रेक्षावताम् अपवर्ग-प्राप्तये कथञ्चिद् अपि प्रवृत्तिं प्रयोजयन्ति। न वा गौण-फल-ज्ञानं प्रवर्तकं - - प्रमाणानि सङ्गृहीतानि गतानि स्युः। ब्रह्म-स्वात्मातिरिक्षिणी पारमार्थिकी प्रपञ्च-निवृत्तिर् एका मोक्ष-शास्त्राणाम् अर्थवत्त्वाय स्वीक्रियत इति केनचिद् अर्थ-जातीयापि निरस्ता। प्रमाण-वशात् "नेह नानास्ति" इत्यादि-श्रुति-सङ्कोचे "तद्-ऐक्षत बहु स्यां प्रजायेये"ति "यस्मिन् पञ्च पञ्च-जनाः सच्च-त्यच् चाभवत्।" दारात्मानौ वीशते देव एकः। [[P34]] "यस्मिन्न् इदं सं च विचैति सर्वं स ओतः प्रोतश् च विभुः प्रजासु" "यद् अक्षरं न क्षरति" "क्षरं त्व् अविद्या ह्य् अमृतं तु विद्या विद्याविद्ये ईशते यस् तु सो ऽन्यः" "भोक्ता भोग्यं प्रेरितारं च मत्वा" "द्वा सुपर्णा सयुजा सखाया" "पृथग् आत्मानं प्रेरितारं च मत्वा" "नित्यो नित्यानां चेतनश् चेतनानाम्" "पतिं विश्वस्यात्मेश्वरम्" "ज्ञाज्ञौ द्वाव् अजाव् ईशनीशौ" "क्षरम् अविद्या" "तद् अक्षरं तद् उ नाहुर् मनीषिणः" "ऋतं सत्यं परं ब्रह्म पुरुषं कृष्ण-पिङ्गलम्" "तम् एव विद्वान्" "ब्रह्म-विदाप्नोति" "अहं ब्रह्मास्मि" "तत् त्वम् असि" "अयम् आत्मा ब्रह्म" "सर्वं खल्व् इदं ब्रह्म" इत्यादि-श्रुति-गण-प्राबल्याच् च स-विशेषत्व-सिद्धिर् दुर्निवारा। "अहं मनुरभवं सूर्यश् च" इत्यादि वाम-देव-सूक्तं च जीवस्य ब्रह्मात्मक-साक्षात्कार-दशायाम् ऐश्वर्य-योगाद् ब्रह्म-विभूतितया सर्वात्म-भाव-विषयम् इति श्री-भाष्ये ऽप्य् उक्तम्। तथा च विवक्षितार्थ-भेद-सद्भावात् स-विशेष-निर्विशेष-वाक्यानां विभागः।

इत्थं च जीव-भेदः प्रपञ्च-सत्यत्वं च सर्व-प्रमाण-सिद्धम्।

न च पुनरावर्त्तते, तद् एव तन्-मात्र-विषयम् इति केचित्। तद् इदम् अति-साहसम् इत्यादिन मीमांसकैर् अप्य् अयम् अर्थश् चोदनापादे प्रपञ्चितः।

#### द्वैत-वादे प्रपञ्च-सत्यत्वे च सर्व-प्रमाणानुगुण्योपपादनम्

द्वैत-वादे प्रपञ्च-सत्यत्वे च सर्व-प्रमाणानाम् आनुगुण्यं स्फुटम्। तथा हि- [[P35]] "अस्मान् मायी सृजते विश्वम् एतत् तस्मिंश् चान्यो मायया सन्निरुद्धः"। "तयोर् अन्यः पिप्पलं स्वाद्व् अत्ति अनश्नन्न् अन्यो ऽभिचाकशीति"। "अजो ह्य् एको जुषमाणो ऽनुशेते जहात्य् एनां मुक्त-भोगाम् अजो ऽन्यः"। "तस्माद् वा एतस्माद् विज्ञान-मयाद् अन्यो ऽन्तर आत्मा आनन्दमयः"। "जुष्टं यदा पश्यत्य् अन्यम् ईशम् अस्य महिमानम् इति वीत-शोकः"। "पृथग् आत्मानं प्रेरितारं च मत्वा जुष्टस् ततस् तेनाम् ऋतत्वम् एति"। "भोक्ता भोग्यं प्रेरितारं च मत्वा" इति च प्रकृति-पुरुष-परमात्मनां त्रयाणाम् अपि परस्परं भेद-सामान्य-विधायिन्यः काश्चन श्रुतयः। "मायां तु प्रकृतिं विद्यान् मायिनं तु महेश्वरम्"। "क्षरं प्रधानम् अमृताक्षरं हरः"। "स कारणं करणाधिपाधिपो न चास्य कश्चिज् जनिता न चाधिपः"। "प्रधान-क्षेत्रज्ञ-पतिर् गुणेशः"। "पतिं विश्वस्यात्मेश्वरं शाश्वतं शिवम् अच्युतम्"। "ज्ञाज्ञौ द्वाव् अजाव् ईशनीशाव्"। "अनित्यो नित्यानां चेतनश् चेतनानाम् एको बहूनां यो विदधाति कामान्"। "ईशानो भूत-भव्यस्य" इति चेश्वरस्य स्वातन्त्र्येण प्रकृति-पुरुषयोस् तत्-परतन्त्रत्वेन च त्रयाणां परस्परं भेद-विशेष-बोधिन्यः काश्चन श्रुतयः। "यः पृथिव्यां तिष्ठन् पृथिवीम् अन्तरो यं पृथिवी न वेद यस्य पृथिवी शरीरं यः पृथिवीम् अन्तरी यमयती"त्य् आरभ्य "य आत्मनि तिष्ठन्न् आत्मनो ऽन्तरो यम् आत्मा न वेद यस्यात्मा शरीरं य आत्मानम् अन्तरी यमयति स त आत्मान्तर्याम्य् अमृत" इति। तथा "यः पृथिवीम् अन्तरे सञ्चरन् यस्य पृथिवी शरीरं यं पृथिवी न वेद" इत्यारभ्य "यो ऽक्षरम् अन्तरे सञ्चरन् यस्याक्षरं शरीरं यम् अक्षरं न वेद"। "यो मृत्युम् अन्तरे सञ्चरन् यस्य मृत्युश् शरीरं यं मृत्युर् न वेद"। "एष सर्व-भूतान्तरात्मापहत-पाप्मा दिव्यो देव एको नारायणः"। "अन्तः प्रविष्टश् शास्ता जनानां सर्वात्मा"। "सन्-मूलास् सोम्येमाः सर्वाः प्रजाः सद्-आयताः सत्-प्रतिष्ठाः"। "यतो वा इमानि भूतानि जायन्ते" इति च परमात्मनस् सर्व-शरीरकत्वासि-नियन्तृत्वादिनाऽत्यन्त-स्वातन्त्र्येण प्रकृति-पुरुषयोस् तन्-नियाम्यत्वेन तच्-छरीरत्वादिना चात्यन्त-पारतन्त्र्येण पूर्वस्माद् अपि विशेषेण-बोधिन्यः काश्चन। "नेह नानास्ति किञ्चन"। "यो ऽन्यां देवताम् उपास्ते ऽन्यो ऽसाव् अन्यो ऽहम् अस्मीति न स वेद"। "आत्मैवेत्य् एवोपासीत", "यत्र हि द्वैतम् इव भवति, [[P36]] तद् इतर इतरं पश्यति यत्र त्व् अस्य सर्वम् आत्मैवाभूत् तत् केन कं पश्येत् केन कं विजानीयात्"। "मृत्योस् स मृत्युम् आप्नोति य इह नानेव पश्यति"। "न दृष्टेर् द्रष्टारं पश्येः"। "उदरम् अन्तरं कुरुते। अथ तस्य भयं भवतिः" इति भेद-निषेध-पराणि कानिचिद् वचनानि। "न तत्-समश् चाभ्यधिकश् च दृश्यते"। "तेनातीत-ब्रह्मणा स्पर्धितुं कः"। "न तस्येशे कश्चन"। "यस्मात् परं नापरम् अस्ति किञ्चित्"। "न चास्य कश्चिज् जनिता न चाधिपः"। "न त्वत्-समो ऽस्त्य् अभ्यधिकः कुतो ऽन्यः"। "नास्ति नारायण-समं न भूतं न भविष्यति"। "न वै केशवात् परं मन्त्रः"। "परतरं नास्ति किञ्चिद् अस्ति धनञ्जय"।

> न परं पुण्डरीकाक्षाद् अविद्यते भैरतर्षभ।  
> पराद् अपि परश् चासौ तस्मान् नास्ति परात् परम्॥
> नित्यं हि नास्ति जगति ऋते माम् एकम् ईशानम्।  
> न तद् अस्ति विना यत् स्यान् मया भूतं चराचरम्।

"न तद् अस्ति त्वया विना" "त्वया विना" "त्वया किञ्चिद् ऋतेन हि" इति च भगवद्-अनियाम्यं भगवद्-अव्याप्तं तत्-तुल्यं ततो ऽधिकं च किञ्चिद् अपि नास्तीति भेद-विशेष-निषेध-पराणि च कानिचित् श्रूयन्ते।

"सद् एव सोमेयेदम् आसीद् एकम् एवाद्वितीयम्"। "तत् तेजो ऽसृजत"। "तद् ऐक्षत बहु स्याम्"। "एको ह वै नारायण आसीत्"। "पुरुषो जायते"। "ऐतद्-आत्म्यम् इदं सर्वम्"। "तत् सत्यं स आत्मा"। "तत् त्वम् असि श्वेतकेतो" इति चैकस्मिन्न् एव प्रकरणे ऽभेद-विधि-निषेध-पराणि चान्यानि।

एवं षोढा स्थितेषु प्रमाण-वर्गेषु तयोर् अन्यः, "पृथग् आत्मानं [[P37]] प्रेरितारं च मत्वा" इत्यादिना भेद-सामान्य-विधयः छाग-पशु-न्यायेन स्वातन्त्र्य-भेद-निषेधाद् उत्सर्ग-पिवाद-न्यायेन च "दारात्मानौ वीशते देव एक" इत्यादि-प्रतिपन्न-नियन्तृ-नियाम्य-भावादि-भेद-विशेषे पर्यवस्यन्तः, तस्माद् अपि विशेषे "यस्यात्मा शरीरम्" "सन्-मूला" इति शरीर-शरीरि-भावादाव् विश्राम्यन्ति। स्वयं "नेह नानास्ति" इत्यादि-भेद-सामान्य-निषेध-विधयश् च "न तत्-समश् चाभ्यधिकश् च दृश्यतः" इत्यादिना प्रतिपन्ने परमात्म-तुल्य-तद्-अधिक-स्वातन्त्र्य-वस्त्वन्तर-भेद-विशेष-निषेधे प्राग्-उक्त-न्यायाद् उपसंक्रियन्ते। एवं प्रमाण-वर्ग-पञ्चके सङ्घटिते सति राष्ट्र-गुड-इष्टि-पशु-सौम्याग-नानामुत्पत्ति-वाक्यैः पृथग्-उत्पन्नानाम् अपि स्व-फलावच्छिन्नत्वेनैक-वाक्य-राजसूयेन "स्वाराज्य-कामो यजेत" एक-वचनान्त-शब्देन निर्देशवत् गङ्गाग्नेयादीनां दर्श-पूर्ण-मासाभ्याम् इति निर्देशात् भूतयोर् द्रव्य-देवतयोः प्रधानस्य तद्-उभय-सम्बन्धस्य च भेदे ऽपि त्रयं विशिष्ट-वेषेण यागत्वेनैकत्वं "ज्योतिष्टोमेन स्वर्ग-कामो यजेत" इत्यादि-निर्देशवच् च "बहु स्यां प्रजायेय", "नित्यो नित्यानाम्" इति बहुत्वे प्रतिपन्नानां "ऐतद्-आत्म्यम् इदं सर्वम्" इति विशिष्टत्वेनाभिहितस्य "सद् एव सोम्येम् आसीद् एकम् एवाद्वितीयम्", "एकं ह वै नारायण आसीद्" इत्यादिः षष्ठः प्रमाण-वर्गः सूक्ष्म-चिद्-अचिद्-विशिष्ट-पदार्थैक्य-दृष्ट्या तथा-विध-वस्त्वन्तराभाव-तात्पर्येण च प्रवर्तते। ज्ञानं यथा सत्यम् असत्यम् अन्यद् इति प्रपञ्चाचिद्-अंश-सत्यत्वादि-व्यवहारश् च "ज्योतींषि विष्णुर् भुवनानि विष्णुः", "यद् अस्ति यन् नास्ति च विप्र-वर्य-

> तद् एतद् अक्षरं नित्यं जगन् मुनिवराखिलम्।  
> आविर्भाव-तिरोभाव-जन्म-नाश-विकल्पवत्॥" (वि.पु.१.२२.६०)

इत्यादि-तत्तत्-प्रकरण-पूर्वापर-पर्यालोचनया स्वांश-सत्यत्वे ऽसत्येव विनाशित्व-विकारित्वा-सदेक-रूपत्वाभावादि-विषयत्वेन प्रवृत्ता इति सुव्यक्तम्। अत एव -
>
> गौर् अनाद्यन्तवती नित्या सतत-विक्रिया।  
> अजाम् एकां लोहित-शुक्ल-कृष्णाम् इति श्रुतिषु। [[P38]]

"नित्यां तु प्रकृतिं विद्याद् यासां प्रसव-धर्मिणी।  
अरूपिणीं मन्त्र-दृश्याम् अकृतां पुरुषाश्रिताम् माम्॥  
आहुर् ब्रह्मर्णयो ह्य् आर्षणां भुवि चैव महर्षयः॥"  
इत्य् आनुशासनिके च प्रकृति-नित्यत्वाम् उच्यते। एवं प्रकृति-पुरुषेश्वरणां नित्यत्वे बहु-प्रमाण-सिद्धे बाधकाभावे च सति कथं भेद-सत्यत्वापलापः। अत एव "सो ऽश्नुते सर्वान् कामान् सह ब्रह्मणा विपश्चिते"ति। "यदा पश्यः पश्यते रुक्म-वर्णं कर्तारम् ईशं पुरुषं ब्रह्म-योनिम्। तथा विद्वान् पुण्य-पापे विधूय निरञ्जनः परमं साम्यम् उपैति"। "सर्वं ह पश्यः पश्यति स तत्र पर्येति जक्षन् क्रीडन् रममाणः"। "एतत् साम गायन्न् आस्ते"। "परम-पुरुषम् अधिध्यायीत"। "स तेजसि सूर्ये सम्पन्नः यथा पादोदरस् त्वचा विनिर्मुच्यते"। "एवं ह वै स पाप्मना विनिर्मुक्तः"। "स एतस्माज् जीव-विधनात् परात्-परं पुरि-शयं पुरुषम् ईक्षते" इति श्रुतिषुः, "मम साधर्म्यम् आगताः"।

> सगे ऽपि नोपजायन्ते प्रलये न व्यथन्ति च।

इति गीतायाम्, "परेण पर-धर्मी च भवत्य् एषण समेत्य वै।  
विशुद्ध-धर्मा शुद्धेन बुद्धेन स च बुद्धिमान्॥  
विमुक्त-धर्मा मुक्तेन समेत्य भरतर्षभ।  
विमोदि-क्षीणो विमोदी च समैत्य् इह तथा भवेत्॥  
स्वातन्त्र्यश् च स्वातन्त्र्येण स्वातन्त्र्याम् उपाश्नुते॥  
तावद् एतत् कथितं मया ते  
तथ्यं महाराज यथार्थ-तत्त्वम्।  
अमत्सरैः प्रतिगृह्य चार्थं  
सनातनं ब्रह्म विशुद्धम् आद्यम्॥  
मुक्तानां लक्षणम् ह्य् एतत् श्वेत-द्वीप-निवासिनाम्॥ [[P39]]

इति शान्ति-पर्वणि मोक्ष-धर्मे मोक्ष-निर्णयाध्याये च मुक्ति-दशायाम् अपि भेद उच्यते। "ब्रह्म वेद ब्रह्मैव भवति" इत्यादिकं च श्रुत्यन्तरैक-वाक्यतया परम-साम्य-परम्। भु-प्राप्ताव् इति भगवत्-प्राप्यतयात्वात् "ब्रह्म-विद् आप्नोति परम्" इतिवत् ब्रह्माप्ति-परं वा। न त्व् अभेद-परम्। त्वन्-मते प्राग् अपि सिद्धत्वात्। लोक-विशेषाद् ब्रह्म-प्राप्तेस् तु साध्यत्वात्। अत्र "ब्रह्म सम्भव-समश्नुत" इत्य् एतद् अपि अत्रैवोपाय-भूत-ब्रह्मानुभव-सिद्धि-परं न फल-परम्। अत्र ब्रह्म-प्राप्तेः प्राग् अपि सिद्धत्वाद् अश्नोतेर् ज्ञानार्थत्वाख्य तवापि वक्तव्यत्वात्। अत एव तदनन्तर-वाक्ये "शतं चैका हृदयस्य नाड्यस् तासां मूर्धानम् अभिनिस्सृतैका। तयोर्ध्वम् आयन्न् अमृतत्वम् एति विष्वङ्ग् अन्या उत्क्रमणे भवन्ति॥" इति लोक-विशेषणे ब्रह्म-प्राप्तेश् च फलत्वाम् उच्यते। तथा "ते ऽर्चिषम् अभिसम्भवन्ति" इत्य् आरभ्य "एष देव-पथो ब्रह्म-पथः एतेन प्रतिपद्यमाना इमं मानवम् आवर्तं नावर्तन्ते"। "एष सम्प्रसादो ऽस्माच् छरीरात् समुत्थाय परं ज्योतिर् उपसम्पद्य स्वेन रूपेणाभिनिष्पद्यते स खल्व् एवं कलत्रं वर्तयन् यावद् आयुरं ब्रह्म-लोकम् अभिसम्पद्यते न च पुनर् आवर्तते न च पुनर् आवर्तत" इति च श्रूयते।

#### सामानाधिकरण्य-विचारः

"तत् त्वम् असि श्वेतकेतो" "सत्यं ज्ञानम्" "सर्वं खल्व् इदं ब्रह्म" "ज्योतींषि विष्णुर् भुवनानि विष्णुः" इत्यादिषु स्वरूप-मात्र-लक्षकत्वेन विशेषणांश-बाधार्थत्वेन वाऽऽवृत्युप-लक्षणत्वेनारोपित-रूपत्वेन च परैर् उक्तास् सामानाधिकरण्य-निर्वाहा न, निमित्त-स्वार्थ-त्याग-परार्थ-स्वीकार-लक्षण-द्वय-दोषात्, शाब्दिकादि-सर्व-लोक-प्रसिद्ध-शाब्द-सामानाधिकरण्य-लक्षण-विरोधात्, पौनरुक्त्यात्, पदान्तर-वैयर्थ्यात्, व्याप्त्य्-असिद्‌ध्या पदासाध्य-हेतूनां परस्पर-संसर्ग-पूर्वक-कल्पना-सहत्वेन पदार्थ-संसर्ग-परत्वेनावश्यम् अभ्युपगमनीयस्य तत्तद्-वाक्येष्व् एव व्यभिचारादिना चाखण्डार्थत्वानुग्राहक-प्रमाणाभावाच् च प्रतिदिप्ताः। उक्तं हि, कैयट-कृता- "तत्-पुरुषः समानाधिकरण" इति [[P139(A)]] सूत्रे "भिन्न-निमित्त-प्रयुक्तस्यैकस्य शब्दस्यैकस्मिन्न् अर्थे वृत्तिस् सामानाधिकरण्यम्" इति। निर्विशेष-वादे प्रवृत्ति-निमित्त-भेदाभावात् सर्वत्रैतल् लक्षणम् अनुपपन्नम्। स-गुण-वादे तु "यस्यात्मा शरीरम्" "सन्-मूलास् सोम्येमा" इति सर्वेषां चेतनाचेतनानां ब्रह्म-शरीरत्वया ब्रह्म-कार्यतया च ब्रह्मण्य्-अपृथक्-सिद्ध-विशेषणत्वात् तादृश-विशेषण-वाचकानां "नीचा गौः खण्डो गवय" इत्यादौ विशेष्य-पर्यन्तत्वेन विशिष्ट-वाचकत्वादर्शनात् सर्व-शब्दाः स्व-स्व-वाच्य-तद्-विशेषण-मुखेन परमात्मन्य् एकस्मिन्न् अर्थे प्रवर्तन्त इति सुसङ्गतं शाब्द-सामानाधिकरण्यम्।

न च तत्-तत्-पद-प्रवृत्ति-निमित्तानां विशेषणत्वे तेषाम् अपि सामानाधिकरण्य-प्रापिताभेद-रूप-कार्यान्वयेन भवितव्यम्। अतथा-भूतस्य विशेषणत्वानुपपत्तेः तच् च बाधितम्। उपलक्षणत्वे तु स्वरूप-मात्र-विवक्षाणात् सामानाधिकरण्य-स्थलेष्व् अखण्डार्थत्वं बलाद् अपि स्वीकार्यम् इति वाच्यम्। निखण्ड-वादिषु परीक्षा-काले व्यवहारे वा कार्यान्वयिनो विशेषणत्वाम् इति निबन्धादर्शनात्। प्रत्युत समानाधिकरणस्य तेषु "नीलोत्पलम्", "परम-राज्यम्", "कृष्ण-तिला" इत्यादिषु "विशेषणं विशेष्येण बहुलं कर्मधारये" बहुलम् इति सूत्र-कृता, विशेषण-विशेष्ययोर् उभय-विशेष्यत्वाद् इति वार्त्तिक-कृता, "कृष्ण-तिला" इति कृष्ण-शब्दो विशेषण-वचनस् सम्बध्यत इति भाष्य-कृता, "विशेषण-वाचि-सुबन्तं विशेष्य-वाचिना समानाधिकरणेन बहुलं समस्यत" इति वृत्ति-कारेण, अभेद-रूप-कार्यान्वयि-धर्मो ऽपि न ह्य् एतद्-द्रव्यत्वादि विशेषणम् इत्यादिना विशेषणम् एव व्यपदेशाभ्यां च "नेतरा" इति सूत्रे शङ्कर-भाष्ये ऽपि तथोक्तम्। न हि तत्र तन्-मते "यद् भूत-योनिं परिपश्यन्ति धीराः" इति प्रतिपन्ने निःश्रेयसोपाये श्रुते निर्विशेष-ज्ञान-रूपे द्रव्यादीनाम् अन्वयो ऽस्ति। अथ "अविशेषण-शब्देनोच्यन्त" इति तत्र निःश्रेयसोपाय-भूत-ज्ञानम् एव "परिपश्यन्ती"त्यादिना प्रतिपाद्यत इत्य् एतत् "परापर-विभागो ऽभ्युदय-निःश्रेयस-फलतया परिकल्प्यत" इत्यादिना शङ्कर-भाष्य एव व्यक्तम्। अतो न कार्यान्वयित्वानन्वयित्वाभ्यां विशेषणत्वोपलक्षणत्वे क्वचित् शास्त्र-कारैस् तथा व्यवहारः, स्व-देशिक-स्व-मताभिप्राय इत्य् एव युक्तम्। विशेषणानां तु धर्मान्तरोपस्थापनादि-व्यवधान-नैरपेक्ष्येण साक्षाद् एव व्यावर्तकत्वं [[P140]] सङ्ग्रहाच् च व्यावर्तकत्वाम् उपलक्षणत्वात्। "काकवद् देवदत्त-गृहम्" इत्यत्र काकवत्वाम् उपक्रमणादि दुर्वारेणैव व्यावर्तयति। तदाप्य् असम्बन्धेन व्यावर्तकत्वे ऽतिप्रसङ्गात्। तटस्थ-लक्षण-वादो ऽख्यात एव। "शाखायां चन्द्रमा" इत्यादाव् अपि तदेक-दिक्त्वादि-सम्बन्धो ऽस्त्य् एव। अतस् "तत् त्वम् असी"त्यादौ विशेषणानाम् अभेदान्वयाभावे ऽपि विशेष्यस्याभेदान्वये स्व-वृत्त्या साक्षाद् एव व्यावर्तकत्वेन विशेषणत्व-योग्यो ऽभाव-मुख्य-सामानाधिकरण्यम् उपपन्नम् इति नैकस्मिन् तैनापि नामान्तर-सिद्धि-भेदोपलापः। "बहु स्याम्" "हन्ताहम् इमास् तिस्रो देवताः," "अहम् आत्मा हि गुडाकेश" "माम् एभ्यः परम् अव्ययम्"। "एतत् साम गायन्न् आस्ते"। "अहम् अन्नादः"। इति गुणातीते "सद् एव सौम्य" इति सद्-शब्द-निर्दिष्टे परमात्मनि मुक्तेषु चाहम् इति प्रयोगेण चाहम्-अर्थस्यैवात्मतया "नाहम् ईश्वर" इति जीव-परयोर् ऐक्य-सिद्धिर् दुर्निवारा। अतस् "तद् अनुप्रविश्य सच्च-त्यच् चाभवत्"। "विश्वम् एवेदं पुरुषस् तद् विश्वम् उपजीवति"। "सर्वं खल्व् इदं ब्रह्म तज्-जलान्" इति श्रुतिषु।

> अन्यश् च राजन् स परस् तथाऽन्यः पञ्च-विंशकः।  
> तत्-स्थत्वाद् अनुपश्यन्ति ह्य् एक एवेति साधवः॥

इति शान्ति-पर्वणि।

> सर्व-गत्वाद् अनन्तस्य स एवाहम् अवस्थितः। (वि.पु.अ.० १६-८५)

इति विष्णु-पुराणे।

> सर्वं समाप्नोषि ततो ऽसि सर्वः इति गीतायाम्।  
> सर्व-शब्दाभिधेयत्वं सर्व-नियामकत्वात्।  
> न तु सर्व-स्वरूपत्वात् सर्व-भिन्नो यतो हरिः॥

इति मात्स्ये। "अवस्थितेर् इति काशकृत्स्नः" इति सूत्रे च तत्त्व-स्थतया तद्-उपादानत्वेन च सर्व-शब्द-वाच्यत्वात् ब्रह्मणस् सर्व-सामानाधिकरण्यं, न तु तद्-वस्तु-स्वरूपैक्याद् इति कण्ठत एवोपरि-पादितम्। "विभेद-जनके ऽज्ञाने, तत्याज केम्" इत्यादि-कम् अपि। "ज्ञान-स्वरूपम् अत्यन्तं निर्मलं परमार्थतः" इति ज्ञानैक-रस-तया स्थितानाम् आत्मनां तद्-एवार्थ-रूपेण भ्रान्ति-दर्शन-तास्व्-स्थितं कृति-देव-मनुष्य- [[P141]] त्वादि-तत्-कृत-रूपेण भेदेन स्थितेः भ्रान्ति-ज्ञान-सिद्धत्वात् तस्य च भेद-भ्रमस्याविद्या-कर्म-सञ्ज्ञाऽन्या कृतिर् अविद्या-ज्ञान-वाच्य-कर्म-मूलकत्वात्।

> पुमान् न देवो न नरो न पशुर् न च पादपः।  
> शरीर-कृति-भेदास् तु पूर्वैतैः कर्म-योनयः॥ (वि.पु.द्वि.अ.१३-९८)
>
> स्वरूप-भेदस् तु बाह्य-कर्म-वृत्ति-प्रजः।  
> देवादि-भेदे प्रध्वस्ते नास्त्य् एवावरणो हि सः॥ (वि.पु.द्वि.अ.१४-३३)

इति विष्णु-पुराणे एव प्रदेशान्तरे -
>
> चतुर्-विधो ऽपि भेदो ऽयं मिथ्या-ज्ञान-निबन्धनः।
>
इति शङ्ख-वचनेनापि तथैव विवरणात्। कर्म-रूपोपाधि-मूलक-देहात्म-भेद-प्रमा-प्रत्यगात्म-गत-तत्-कृत-विध-भेद-निषेध-परम् इति द्रष्टव्यम्। स-गुण-निर्गुण-निर्विशेष-सविशेष-वाक्यानाम् अपि द्वैताद्वैत-वाक्यानाम् इव विभागो द्रष्टव्यः।

#### निर्-गुण-वाक्यानां हेय-गुण-निषेधे, स-गुण-वाक्यानां कल्याण-गुणाकरत्वे च तात्पर्य-वर्णनम्

"साक्षी चेता केवलो निर्गुणश् च" इत्यादि-सामान्य-निषेधानां "निष्फलं निष्क्रियं शान्तं निरवद्यं निरञ्जनम्" इति हेय-गुण-निषेध-रूपे विशेषे सत्त्व-रजस्-तमो-रूप-गुण-त्रय-निषेधे वा पर्यवसानम्। "विष्णोर् नु कं वीर्याणि प्रवोच" इत्यादीनां भगवद्-गुण-परिच्छेद-निषेधे विश्रान्तिः। सामान्य-विशेषा-न्यायात्। उत्सर्ग-पिवाद-न्यायाच् च। [[P142]]

> यो ऽस्याध्यक्षः परमे व्योमन् सो ऽङ्ग वेद यदि वा न वेद॥" इत्य् आदि-वाक्य-शैल्याज्ञानं।
> यः पार्थिवानि विममे रजांसि " इति विशेषणः श्रूयते।
> यो वाऽनन्तस्य गुणान् अनन्तान् अनुक्रमिष्यत् स तु बाल-बुद्धिः।  
> रजांसि भूमेर् गणयेत् कथञ्चित् कालेन नैवाखिल-शक्ति-धाम्नः॥ (भाग.११.४.२)
>
> काष्ठिकांसि विममेत् पार्थिवान्य् उरु-जन्मभिः।  
> गुण-कर्णाम् अभिधानानि न मे जन्मानि कर्हिचित्॥

इति भागवतादाव् उपबृंह्यते च। अत एव बह्वृचे -

"न ते विष्णोर् जायमानो न जातो देव महिम्नः। परम् अन्तम् आप।"  
इति श्रूयते। न च विविध-निषेधाभ्यां गुण-मिथ्यात्वं। उत्सर्ग-पिवाद-न्यायस्य निर्विषयत्वाप्रसङ्गात्। अग्नीषोमीये, "न हिंस्याद्" इत्यादौ त्वादृश्या मिथ्यात्वास्यैव सिद्धेः। अत एवैकस्मिन्न् एव वाक्ये हेय-गुण-राहित्यं कल्याण-गुणवत्त्वं तेषां च सत्यत्वं कण्ठत एव श्रूयते। "एष आत्मापहत-पाप्मा विजरो विमृत्युर् विशोको ऽविजिघत्सो ऽपिपासस् सत्य-सङ्कल्पः"।

> पराऽस्य शक्तिर् विविधैव श्रूयते स्वाभाविकी ज्ञान-बल-क्रिया च।  
> सर्व-कर्मा सर्व-गन्धः सर्व-रसः। सर्वस्य वशी सर्वस्येशानः।  
> विज्ञातारम् अरे केन विजानीयात्। आनन्दं ब्रह्मणो विद्वान् इति।
> न हि तस्य गुणास् सर्वे सर्वैर् मुनि-गणैर् अपि।  
> वक्तुं शक्ता वियुक्तस्य सत्याद्यैर् अखिलैर् गुणैः।

इति विष्णु-धर्मे।

> ज्ञान-शक्ति-बलैश्वर्य-वीर्य-तेजांस्य् अशेषतः।  
> भगवच्छब्द-वाच्यानि विना हेयैर् गुणादिभिः॥ (वि.पु.ष.अ.५.७६) [[P143]]

> शुद्धे महा-विभूत्याख्ये परे ब्रह्मणि शब्द्यते।  
> मैत्रेय भगवच्छब्दस् सर्व-कारण-कारणे॥  
> स सर्व-भूत-प्रकृतिं विकारांश् च गुणादि-दोषांश् च मुने व्यतीतः।  
> अतीव सर्वावरणो ऽखिलात्मा तेनास्तृतं यद् भुवनान्तराले॥ (वि.पु.६.५.८३)
>
> समस्त-कल्याण-गुणात्मको ऽसौ स्व-शक्ति-लेशोद्धृत-भूत-वर्गः।  
> इच्छा-गृहीताभिमतोरु-देहस् संसाधिताशेष-जगद्-धितो ऽसौ॥ (वि.पु.६.५.८४)
>
> तेजो-बलैश्वर्य-महावबोध-सुवीर्य-शक्त्यादि-गुणैक-राशिः।  
> परः पराणां सकला न यत्र क्लेशादयस् सन्ति परावरेशे॥ (वि.पु.६.५.८५)

इति विष्णु-पुराणे।

> सदा सर्व-गुणाढ्यत्वात् सत्त्ववान् हरिर् उच्यते।  
> न तु सत्त्व-गुणात्मत्वाद् यस् त्रि-गुण-वर्जितः॥

इति नारदीये।

> ईश्वरो हि जगत्-स्रष्टा प्रभुर् नारायणो विराट्।  
> भूतान्तरात्मा विशेयः स-गुणो निर्-गुणो ऽपि च॥

इति मोक्ष-धर्मे।

> नारायणो वासुदेवो विष्णुर् ब्रह्माच्युतो हरिः।  
> हिरण्य-गर्भस् सविता गुण-त्रितय-वर्जितो ऽव्ययः॥ [[P144]]

इति हारीत-स्मृतौ चायम् अर्थः उपबृंहितः।

"न ह वै स शरीरस्य सतः प्रियाप्रियोर् उपहतिर् अस्ति।  
अशरीरं वाव सन्तं न प्रियाप्रिये स्पृशतः॥"  
"अपम् इव यद् अश्वोत्रं तद् अपाणि-पादं नित्यं विभुं सर्व-गतं सुसूक्ष्मं तद् अव्ययम्। यद् भूत-योनिं परिपश्यन्ति धीराः", "अशब्दम् अस्पर्शम् अगन्धवच् च यत्" इत्यादि-निषेधश् च प्राकृत-शरीरादि-निषेध-विषयः। "आदित्य-वर्णं तमसः परस्तात्"। "आप्रणखात् सर्व एव सुवर्णः"। "तस्य यथा कप्यासं पुण्डरीकम् एवम् अक्षिणी हिरण्य-श्मश्रु हिरण्य-केशः"। "सर्व-कर्मा सर्व-गन्धस् सर्व-रसः"।

> न भूत-सङ्घ-संस्थानो देहो ऽस्य परमात्मनः॥ (भा.शा.प.२०६-६०)  
> न तस्य प्राकृता मूर्तिर् मांस-मेदोऽस्थि-सम्भवा। (वरा.३४-४०)
>
> समस्ताश् शक्तयश् चैता नृप यत्र प्रतिष्ठिताः।  
> तद् विश्व-रूप-वैरूप्यं रूपम् अन्यद् धरेर् महत्॥ (वि.पु.६.७.७०)
>
इत्यादिभिर् अप्राकृतानां विग्रह-गुणादीनां मुमुक्षु-ध्येय-परमात्मनि विधानात्। "अचक्षुः श्रोत्रम्" इत्यादीनां करणाधीन-ज्ञान-क्रियादि-निषेध-परत्वाम् अपि वक्तुं शक्यते।

"अपाणि-पादो जवनो गृहीता पश्यत्य् अचक्षुस् स शृणोत्य् अकर्णः" इत्य् अन्यत्र तद्-विवरणात्। अत एव "नान्तः प्रज्ञं न बहिः प्रज्ञम्" इत्य् अन्तः-करण-बाह्य-करणायत्त-ज्ञानं निषिध्यते। अन्यथा ज्ञातृत्वा-मात्र-निषेधे "न प्रज्ञम्" इत्य् एव [[प्रयुज्येत|प्रयुज्यते]]। "अन्तर्-बहिश् च" इत्य् उपपदानर्थक्यम् वाक्य-द्वयानर्थक्यं च। "यस् सर्वज्ञस् स सर्व-वित्" इति वचनान्तर-विरोधश् च। "नान्तः प्रज्ञम्" इत्यादि-वाक्यार्थ-भ्रमेण। सर्वज्ञत्वं बाधित्वा कारण-वाक्य-प्रापित-जगत्-कारणत्वानुपपत्तिं शङ्कितायां तद्-उपपादनाय [[P145]] नाऽज्ञेर् इत्यादि-न्याय-सिद्धार्थ-रत्नेन सर्वज्ञत्वा-बाधकत्वा-दृढी-करणाय अपेक्षितत्वात् अपूर्वत्वाच् च। "यस् सर्वज्ञ" इत्यादिकं विवक्षितार्थम् एव। क्व-प्रत्ययान्तत्वाच् च प्रज्ञ-पदं ज्ञातृ-परं न ज्ञप्ति-मात्र-परम्। एवं निर्गुणा-शरीरादि-वाक्यार्थ-भ्रमेण तत्तद्-अनुपपत्तिं शङ्कितायां निषेधानां हेय-परत्वेनोपपत्तेः, मोक्षार्थं निष्कर्षक-ज्ञानस्य निर्विकल्पकस्याऽनुष्ठानायोग्यतया विधेयत्वाय गुण-विग्रहादि-प्रकार-विधेर् अपेक्षितत्वात् "वाचं धेनुम्" इतिवद् आरोपितत्वा-भ्रम-निरासस्यापेक्षितत्वाद् अपूर्वत्वाच् च स-गुणादि-वाक्यानि-प्रवृत्तानीति तेषाम् अपि विवक्षितार्थत्वम् एव। अत एव "तम् एव विद्वान्" इति एव-शब्देन प्रकारा विधीयन्ते। "नान्यः पन्थाः" इति निर्विशेष-ज्ञानं च निषिध्यते।

न च "पुरुष एवेदं सर्वम्" इति सामानाधिकरण्य-लब्ध-निर्विशेषार्थकत्वाम् एव विधीयत इति वाच्यम्। सामानाधिकरण्यस्य निर्विशेषत्वे क्वाप्य् अव्युत्पत्तेः, प्रत्युत स-विशेषत्व एव व्युत्पत्तिर् इति निरूपितम् अधस्तात्। अत एव तदनन्तरम् एव "एतावान् अस्य महिमा अतो ज्यायांश् च पूरुषः" इत्य् उच्यते। निर्विशेषस्य को महिमा? किंवाऽस्य तावत्त्वं? ज्यायस्त्वं वा?। "तम् एव विदित्वाति-मृत्युम् एति" इत्य् एव-कारेणापि स्वतन्त्र-ध्येयान्तरम् एव निषिध्यते। न त्व् अपेक्षिताः प्रकाराः। न हि "देवदत्त-गवाश्व-तै-रामम् एवानुगच्छन्तो नान्यद् धि सत्त्वं परस्परम्" (वा.रा.यु.१३१-६५) इत्यादौ तद्-गत-रूपादयो ऽपि निषिध्यन्ते। न च विशेषाणाम् अपि विधाने गौरवादि-दोषः। प्रामाणिकत्वेन सोढव्यत्वात्। अत एव अभ्युदय-पेटिकायां पूर्व-तन्त्रे क्वचिद्-वाक्ये भेदे ऽपि सह्यते। न च विग्रहवत्त्वेन [[P146]] प्राकृतत्वानुमानेन हेयत्वं शङ्क्यम्। "आदित्य-वर्णं तमसः परस्ताद्" इत्यादि प्रमाणानुरोधेन प्राग्-उक्त-वचनस्य सङ्कोचवत्। अन्यथा ब्रह्मणो ऽपि प्रकृत्य्-अनिरूपेक्षत्वात् स्यात्। दृश्यत्वादि-हेतवश् च -

> अप्राकृतं सु सर्वेन्द्रिय-मयुतार्क-सम-प्रभम्।  
> पुण्डरीक-पुरं धाम प्रयात्य् अक्लेशम् अव्ययम्॥

इति भारतादि-वचनैः -
>
> हिरण्मये परे लोके विरजं ब्रह्म निष्कलम्।  
> सहस्र-स्थूणे दृढे उभे यत्र देव-नामधि-देव आस्ते॥
>
इत्यादि-श्रुतिभिश् च बाधिताः। "तम् एव भान्तम् अनुभाति सर्वं तस्य भासा सर्वम् इदं विभाति" इत्यादयो ऽपि सर्व-प्रतीतीनां विशेष्य-भूते भगवत्य् एव पर्यवसान-नियमात् सर्वस्यापि भगवद्-विशेषणत्वेन मान-पराः। तस्य भासा भगवद्-विशिष्ट-प्रतीतिभिर् एव। सर्वं भाति विशेष्यतया भान्तं तम् एवानु तद्-विशेषणतयैव सर्वं भातीति वाक्ययोर् अर्थः। तद् एवं विरुद्धत्वेन भासमानानां विधि-निषेधादि-वाक्यानां सर्व-लोक-व्युत्पन्नेनोत्सर्गापवाद-सामान्य-विशेषाभावादि-न्यायेनार्थ-वर्णने सम्भवति सदसद्-विलक्षणत्वानिर्वचनीयत्व-सत्ता-त्रैविध्यादि-कल्पनैः लोक-प्रसिद्ध-मार्गं हित्वा वर्णनं कीदृश-सुकृत-परिपाक इति ब्रह्मणापि विनिश्चेतुम् अशक्यम्। नात्रापच्छेद-नय-प्रवृत्तिः तस्य सावकाश-द्वय-विषयत्वाद् इत्य् अन्यत्र विस्तरः। "स-विज्ञानेन सर्व-विज्ञान-प्रतिज्ञानं" च भगवतो जगद्-उपादानत्वाद् उपपन्नम्। न तु प्रपञ्चाधिष्ठानत्वात्। न हि शुक्ति-शकले ज्ञाते स-रजतादिकं सालङ्कार-चक्र-विज्ञातं भवति। न वा शुक्ति-शकले श्रुते रङ्ग-रज्ज्वादिकं श्रुतं भवति। उपादानत्वे तु कार्य-कारणयोर् अभिन्न-द्रव्यत्वात् कारण-ज्ञानादिकम् एव कार्य-ज्ञानादिकम् इत्य् उपपन्ना प्रतिज्ञा। अधिष्ठानम् एव स्याद्-दानम् इति तु परिभाषा-मात्रम्। न ह्य् आरोप्याधिष्ठानयोर् ऐक्यम्। येनोपादानत्वेन प्रतिज्ञोपपत्तिः। तथात्वे द्वयोर् अप्य् एकत्वा-सत्यत्वे, द्वयोर् वाऽवि-मिथ्यात्वं स्यात्। न ह्य् उपादानस्य सत्यत्वे [[P147]] कार्यम् असत्यं क्वचित् दृष्टं भवति। विवर्त-परिणाम्य्-उपादान-द्वैविध्य-कल्पने चाप्रामाणिकं गौरवम्। सत्योपादानत्वे प्रपञ्चस्य सत्यत्वं स्यात्। असत्य-मायोपादानत्वेनाऽसत्यत्वात्। विवर्तत्वे यथा "सोम्ये"त्यादिना परिणामि-मृदादि-दृष्टान्त-प्रदर्शनानुपपत्तेः। "बहु स्यां प्रजायेये"ति जनन-सङ्कल्पानुपपत्तिश् च।

न हि जनन-शब्दार्थो भ्रमः। "कुलालो मृत्-पिण्डे घटम् आस्यती"ति अदर्शनात्। "गवं तदात्मानं स्वयम् अकुरुत"। "इदं सर्वम् असृजत"। इत्याद्य् अनुपपत्तिश् च। विवर्ते ऽनुप्रवेशो ऽप्य् असङ्गतः। न हि परमार्थ-सत्यम् आत्मिकतयानुप्रवेशो ऽपेक्षितः। क्वचिद् अप्य् अदर्शनात्। परिणामे तु निर्विकारत्वेनोपादानत्वासिद्धिः तत्-प्रयोजनं वक्ष्यते। विवर्ते "आत्मन आकाशस् सम्भूतः", "आकाशाद् वायुः" इति परिणामि-प्रकरण-वैरूप्यम्। स-विद्यायां द्वादशे खण्डे "अणिम्नो महान् न्यग्रोधस् तिष्ठति" इत्यत्र शक्तिश् च फलं परिणामश् चानुष्णाः। माया-विशिष्टस्योपादानत्वे तस्याऽसत्यत्वात् धर्मि-सम-सत्ताक-विकार-रूप-परिणाम-सम्भवान् न विवर्तत्वम्। शुद्धस्य विवर्तः, विशिष्टस्य परिणाम इति द्वैविध्ये गौरवात्। उपाधिं विना शुद्धस्य विवर्तायोगश् च। अन्यथा मुक्ताव् अपि विकार-प्रसङ्गः। विवर्ते "बहु स्याम्" इति सङ्कल्पश् च नोपपद्यते। न हि प्राज्ञः पुरुषः पूर्वम् एव सङ्कल्प्य भ्राम्यति। ऐन्द्रजालिकेनोपजनित-प्रमादाद् ప్రేక్షकाणां बुद्धि-पूर्वक-प्रवृत्तिर् दृश्यत इति चेत्, न। तद्-वद् अत्र प्रेरक-प्रदर्शकयोर् भेदाभावात्। स्वात्मन्य् एव स्व-कर्तृक-भ्रमे बुद्धि-पूर्वक-प्रवृत्त्य्-अयोगात्। काचादिना वर्णादि-ग्रहणे स्वात्म्य्-आपितया प्रवृत्तिर् दृश्यत इति चेत्, तर्हि तथैव भोग्यत्वात्। संसार-भ्रम-निवृत्तौ यत्नो न स्यात्। इदानीम् अपि प्राग्-अस्मत्-सङ्कल्पतः स्वायं भ्रम इति सर्वेषाम् अनुभवश् च स्यात्। स्वयम् एव खलु सङ्कल्प्य प्राप्यते पर-ब्रह्म-प्राप्त्य्-अनन्तरं सङ्कल्प-विस्मरणे सर्वज्ञत्वा-सर्व-शक्तिमत्त्वा-हीन-पश्चादि-संहारो न स्यात्। इदानीम् अपि वा स्यात्। "धाता यथापूर्वम् अकल्पयद्" इत्यादीनां न्याकोपश् च स्यात्। न हि भ्रान्ते लक्षणम् अस्ति। जीव-ब्रह्मणोर् भेदस्यानादित्वेनाऽज्ञत्वा-सर्वम् अभ्युपपद्यत इत्य् अनुपपन्नम्। "बहु स्यां प्रजायेये"ति सर्वज्ञस्य ब्रह्मण एव स्वास्मिन्न् एव बहु-भवन-रूप-भ्रम-सङ्कल्पानुपपत्तेः। तथा हि सति जीवान् व्यामोहयेम् इत्य् एव सङ्कल्पस् स्यात्। न तु व्यामोहेयम् इति, लक्षण-स्वीकरण-दोषश् च। [[P148]]

#### निर्विकारे ऽपि ब्रह्मण उपादानत्व-निरूपणम्

ननु आस्तां तावद् अयम् अपरिणत-विवर्त-वादः। परिणामित्वं वाऽर्थे परस्य ब्रह्मण उपपद्यते? "निर्विकार" श्रुति-विरोधात्। जगद्-उपादानत्वे प्रमाणाभावाच् चेद् इति चेद् उच्यते। निर्विकार-श्रुतिस् तावत् किं साक्षात्-सम्बन्धेन ब्रह्म-विकारान् निषेधति? उत सामान्येन? आद्ये इष्टापत्तिः। साक्षात्-सम्बन्धेन विकार-रहितस्यापि ब्रह्मणो जगद्-उपादानत्वास्य समर्थयिष्यमाणत्वात्। द्वितीये ऽसम्भवः। परम्परा-सम्बन्धेन विकाराणां ब्रह्मणि ब्रह्मणाप्य् वारयितुम् अशक्यत्वात्।

वस्तुतस् तु सर्वत्र विधि-निषेधयोर् उत्र्गतः साक्षात्-सम्बन्ध एव प्रतीयते। न हि "घटवद् भूतलम्", "भूतले घटो नास्ती"त्यादौ परम्परा भासते। अतो न निर्विकार-श्रुतिर् उपादानत्व-बाधिका। प्रत्युत विकार-प्रसक्त्य्-अभावे ब्रह्मणि तन्-निषेधायोगात् कारण-वाक्यानां कारणान्तर-शङ्काम् आदायापि विकार-प्रापकत्वाभावात्। युक्ति-आभासैः प्रापणे बहु-विधाति-प्रसङ्गेन अनवस्था-गौरवाद् निर्विकार-श्रुत्यैव विकार-सम्बन्धाय उपादानत्वं प्राप्यते न निर्विकार-मात्रं व्याघातात्। तस्याऽप्राप्तत्वाद् बाधाच् च न निवृत्तिः। तत् तु प्रासञ्जित-विकाराणाम् एव निरासः। अतो विकार-निषेधाद् ब्रह्मण उपादानत्वम् एव नित्यं सिद्ध्यति। वस्तुनि विकल्पायोगात्। "न चतुस्त्रिंशद्" इति ब्रूयाद् इत्यत्र तु निषेधस्य प्रापितस्यापि वैशेषिकस्य [[P149]] विकल्प-योग्यत्वात् प्राप्तवत् तत्र निषेधस्य गत्यन्तराभावाच् च विकल्पः।

ननु निर्विकारत्वे ब्रह्मण उपादानत्वं पारिभाषिकम् एव स्यात्। विकारी-कारणस्यैवोपादानत्वाद् इति चेत्, किम् इदं पारिभाषिकत्वं? किम् अप्रामाणिकत्वं? उत मानान्तर-विरोधः? न द्वितीयः, निर्विकार-श्रुतिर् एव हि तव विरोधः।

(शेषांशः) षड्विंशतिर् इत्य् एव ब्रूयाद् इति। "न चतुस्त्रिंशद्" इति प्रतिषेध-विधिस् तु "न गिरा गिरे"ति ब्रूयाद् "ऐरं कृत्वोद्गेयम्" इत्यत्र यथा इरा-पद-विधिः पाठ-प्राप्तं गिरा-पदं नित्यं बाधते तथा वैशेषिकं "चतुस्त्रिंशद् वाजिनः" इति मन्त्रं बाधते। बाधिते तस्मिन्न् अतिदेश-प्राप्तं (प्राकृतम् एव) "षड्विंशतिर् अस्य वङ्क्रयः" इत्य् अश्व-वचनम् एव नित्यं कर्तव्यम् इत्याशङ्क्य इरा-पदस्य "ऐरं कृत्वोद्गेयम्" इति प्रत्यय-विधानेन गिरा-पद-स्थाने विहितत्वाद् अर्थात् पाठ-प्राप्तं गिरा-पदं बाधितं भवति। बाधितस्य तस्य "न गिरा गिरे"त्य् अनुवादः। प्रकृते तु "षड्विंशतिर् इत्य् एव ब्रूयाद्" इत्य् अंशेन स्व-कारेण विधि-शक्ति-प्रतिबन्धात् न प्राकृतस्य "षड्विंशतिर् अस्य वङ्क्रयः" इत्यस्य विधिस् सम्भवति। अतो "न चतुस्त्रिंशद्" इत्य् एव प्रतिषेधो विधत्ते। तस्मिन् "चतुस्त्रिंशद् वाजिनः" इति वैशेषिक-मन्त्रे प्रतिषिद्धे षड्विंशतिर् इत्य् एव ब्रूयाद् इत्य् अंशः चोदक-प्राप्त (प्राकृत) अश्व-वचनानुवाद एव। एवं "न गिरा गिरे"त्यत्र गिरा-पद-प्रतिषेधाद् इरा-पद-प्राप्तिर् न सम्भवति, प्रकृते प्राकृताश्व-वचन-प्रापकातिदेशादि-प्रमाणम् इव क्व तत्र प्रापक-प्रमाणाभावात्। येन तद्-अंशे ऽनुवादस् स्यात्। यदि तस्मिन्न् एक-वाक्ये विधीयेत, तदा इरा-पद-विधिः, गिरा-पद-प्रतिषेधश् चेति उभय-विधाने वाक्य-भेदः स्यात्। अतः तत्र इरा-पदस्य विधिः। तेन बाधितस्य "न गिरा गिरे"त्य् अनुवादः। प्रकृते "न चतुस्त्रिंशद्" इति निषेधं विधत्ते "षड्विंशतिर् इत्य् एव ब्रूयाद्" इति चोदक-प्राप्तानुवाद इत्य् अनयोस् सुमहद् वैषम्यं वर्तते। इत्थं च "न गिरा गिरे"त्यत्र इरा-पद-विधिर् एव वाक्यार्थः। "न चतुस्त्रिंशद्" इत्यत्र प्रतिषेध एव विधेयः। स च प्राप्ति-पूर्वकः प्राप्तिश् च शास्त्रेण। (अ.शि.अ.पृ.) [[P150]]

