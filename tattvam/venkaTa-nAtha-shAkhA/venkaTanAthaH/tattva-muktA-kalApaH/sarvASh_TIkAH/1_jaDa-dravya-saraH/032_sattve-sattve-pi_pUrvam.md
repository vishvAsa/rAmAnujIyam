+++
title = "032 सत्त्वेऽसत्त्वेऽपि पूर्वम्"

+++
<details><summary>मूलम्</summary>

सत्त्वेऽसत्त्वेऽपि पूर्वं किमपि गगनतत्पुष्पवन्नैव साध्यं हेतुप्राप्तिर्न पश्चाद्भवितुरघटितोत्पादनेऽतिप्रसङ्गः ।  
जन्यं जन्मान्यथा वा द्वयमसदनवस्थानकार्यक्षतिभ्यामित्याद्यैर्हेतुसाध्यं न किमपि यदि न स्वक्रियादेर्विरोधात् ॥ ३२ ॥
</details>

<details><summary>वरदार्य-सर्वाङ्कषा - ३२</summary>

एवं कार्यकारणभावे प्रसक्तान् विचारान् परिसमाप्य, कार्यकारणभाव एव नास्ति इति वदन्तं नास्तिकत्वेन पण्डितकल्पितं चार्वाकं शून्यविवर्तवादिनं माध्यमिकञ्च निराकरोति – सत्त्व इत्यादिना । 



[[69]]

जन्यं जन्मान्यथा वा, द्वयमसत् अनवस्थानकार्यक्षतिभ्याम् 

इत्याद्यैर्हेतुसाध्यं न किमपि यदि न, स्वक्रियादेर्विरोधात् ॥32॥ 



हेतुसाध्यं किमपि न इति प्रतिज्ञा । **हेतुः** = कारणम् । **साध्यम्** = कार्यम् । प्रतिज्ञातार्थे हेतु :- सत्त्व इत्यादि ॥ कारकव्यापारात् पूर्वं कार्यम् आसीत्, उत न? पूर्वं कार्यस्य सत्त्वे, असत्त्वे वा गगनतत्पुष्पवत् किमपि साध्यंम् **नैव** = कारकव्यापारसाध्यं नैव किञ्चिदस्ति । पूर्वमेव कार्यस्य सत्त्वे गगनवत् तत् न साध्यम् । असत्त्वे **तत्पुष्पवत्** = गगनकुसुमवत् नैव साध्यम् । गगनस्य नित्यत्वात् कार्यत्वं न संभवति; गगनकुसुमस्य अप्रसिद्धत्वात् कार्यत्वं नास्ति ॥ 

ननु कार्यं गगनवत् न सर्वथा सत्, नापि गगनकुसुमवत् सर्वथा असत् । किन्तु पूर्वमसत्, कारकव्यापारानन्तरं च सत् । अतः गगनतत्कुसुमविलक्षणं कार्यमिति चेत्, दूषणान्तरमाह - हेत्वित्यादि । कारणानां कार्यस्य किं संबन्धोऽस्ति, उत न? नाद्यः; कुतः ? **पश्चाद्भवितुः** = अनन्तरं भविष्यतः, तदानीमसतः कार्यस्य, **हेतुप्राप्तिः** = कारणैस्सह संबन्धः न, असता सह संबन्धासंभवात् । न द्वितीयः, संबन्धं विनैव कारणं कार्यं यदि जनयेत्, तदा **अघटितोत्पादने** = स्वेनासंबद्धस्योत्पादने, **अतिप्रसङ्गः** = असंबद्धत्वाविशेषात् सर्वं सर्वस्मादुत्पद्येतेति मृदोऽपि पटस्स्यात्, तन्तुभ्योऽपि घटस्स्यात् । तदुक्तम् - असत्त्वान्नास्ति संबन्धः कारणैस्सत्त्वसङ्गिभिः । असंबद्धस्य चोत्पत्तिमिच्छतो न व्यवस्थितिः ॥ इति । 

[[1556]]

किञ्च **जन्म** = उत्पत्तिः, जन्यम्, उत **अन्यथा** = न जन्यं वा ? घटादीनामुत्पत्तिरिति यदुच्यते, तत्र उत्पत्तिः उत्पद्यते, उत नोत्पद्यते ? **द्वयम्** = कल्पद्वयमपि **असत्** = न साधीयः । तत्र हेतु : - अनवस्थानेत्यादि । उत्पत्तेः उत्पत्त्यङ्गीकारे अनवस्था । अनङ्गीकारे, **कार्यक्षतिः** = कार्यस्यैव क्षतिः, कार्याभाव एव स्यात्, उत्पत्तेरभावात् । इत्याद्यैः युक्त्याभासैः **हेतुसाध्यम्** = कारणं कार्यमिति किमपि **न** = न भवत्येव । **यदि** = एवं यदि उच्यते, तत् न । अत्र हेतुः - स्वक्रियेत्यादि । एवं कार्यकारणभावस्यैवापलापे, स्वीयप्रयत्नादेः **विरोधात्** =असंभवात्स्वानुभवविरोधादयुक्तं सर्वम् । अत्र स्वीयप्रयत्नपदेन लौकिकशास्त्रीयप्रयत्नद्वयमपि विवक्षितुं शक्यम् । एवं कार्यकारणभावं निराकुर्वता तेनापि, प्रतिदिनं किञ्चित्कार्यार्थं प्रयत्नः क्रियत एव । अन्ततः भोजनादिप्रयत्नस्य अवर्जनीयत्वात् । यदा च क्षुन्निवृत्त्यर्थं भुङ्गे तदा क्षुन्निवृत्तिसाधनत्वं भोजनस्य सिद्धमेवेति कार्यकारणभावसिद्धिः । अथवा एवं कथयतः कार्यकारणभावखण्डनरूपं प्रयोजना अङ्गीकर्तव्यं किल । एवञ्च भवद्वचनकार्यकारणभावनिरसनयोः कार्यकारणभावः सिद्ध एव । अतः स्वानुभवविरुद्धमुच्यत इति प्रतिबन्दिप्रदर्शनम् ॥ 

लकी 

ननु भोः ! खण्डनं नैव फलोद्देशेन कुर्महे । प्रतिबोधयितुं त्वां तु तत्त्वदृष्ट्या प्रचक्ष्महे ॥ कार्यकारणभावाख्यमायायां त्वं तु मा पत । तस्य नास्त्यवधिर्जातु वृथाक्केशे पतिष्यसि ॥ आत्मा सुखे नियोक्तव्यः न कालहरणे वृथा । भुक्त्वा पीत्वा सुखं शेष्व स्वात्मानं रक्ष वागुरात् ॥ भो महात्मन्! कृतज्ञोऽहं सुखं स्वप्तुं यतेऽनिशम् । तत्साधनं भवद्धस्ते स्थितं तद्दीयतां धनम् ॥ सुकरस्तूपदेशः स्यादलसानां भवादृशाम् । बिडालवृत्तिरित्युक्ता, पञ्चतन्त्रं तु पठ्यताम् ॥ 

[[1]]



[[70]]

परोपदेशका ये तु स्वानुष्ठानविवर्जिताः । धर्मस्य शत्रवस्ते हि लोकद्वयविवञ्चिताः ॥ सर्वस्य दुर्निरूपत्वमस्त्येव मितबुद्धिनाम् । तावता सर्वमिथ्यात्वं न कथञ्चिद्भविष्यति ॥ इक्षुक्षीरादिभेदस्तु दुर्निरूपः प्रदर्श्यते । अथापि ज्ञायते भेदः मानवैः सूक्ष्मबुद्धिभिः ॥ दुर्निरूपत्वमन्यत्स्यात् दुर्ज्ञेयत्वं तथेतरत् । तथेतरच्च मिथ्यात्वं सांकर्यं नास्ति तत्त्वतः ॥ 

[[1]]

ननु भोः ! किमयं परोपदेशः ? ' शेषं कोपेन पूरयेत्' इति वा? भवतां प्रथमो गुरुरेव कार्यकारणभावं निराचकारेत्यजानन्तं त्वां किं वा ब्रूमः ? 'कर्मण्येवाधिकारस्ते मा फलेषु कदाचन' इति खलूपादिशत्सः । वैराग्यार्थं तथोपादिशदिति यदि, तर्ह्ययमेव प्रथमः पलायनवादः । न तावन्मात्रम् । ‘मा कर्मफलहेतुर्भूः' इति पुरुषप्रयत्नस्य फलहेतुत्वं कण्ठत एव निषेधति किल! कथमेतत् ? 

समये स्मारितस्सम्यक् धीरेणायुष्मता त्वया । अवकाशो हि दत्तो मे, धारय शृणु विस्तरात् ॥ समग्रं पठितं नैव तेनैवं वक्षि दुर्मते ? तदीयमेव वाक्यं तु श्रूयतां सावधानतः ॥ 'अधिष्ठानं तथा कर्ता करणं च पृथग्विधम् । विविधाश्च पृथट्टेष्टाः दैवं चैवात्र पञ्चमम् ॥' इत्युक्त्वा स पुनः प्राह त्वादृशानां हितेच्छया । 'तत्रैवं सति कर्तारमात्मानं केवलं त यः ॥ 

तु पश्यत्यकृतबुद्धित्वान्न स पश्यति दुर्मतिः ।' मिलितानां तु हेतुत्वे एको हेतुः कथं भवेत् ? । 

तिष्ठ तिष्ठ भो ब्रह्मन् ! स्वीये जाले स्वेनैव पातितमाप्यात्मानं न जानासि किल! मिलितानां कर्तृत्वं वदता ह्यस्मत्प्रतीत्यसमुदयवाद एवोपदिष्टः । किं कुप्यसि वृथाऽस्मभ्यम् ? 

पुनरप्युत्तानप्रज्ञतैव प्रदर्शिता मूढेन । पञ्चानां कारणत्वं वदन् चेतनं केन पदेन निर्दिशत्यवधेहि । 'अधिष्ठानं तथा कर्ता' इति 'कर्ता' इति खलु चेतनं निर्दिशति । तेन च सिद्धं कर्तृत्वं चेतनस्य । इतरकारकाणि तु तस्यैव सहकरिष्यन्ति । इतरकारकाणां सर्वेषां कारकत्वसंपादकः खलु कर्ता । तावता प्रतीत्यसमुदायवादः कुत्रागतः ? एकैकमपि खलु क्रियानिर्वर्तकम्, अत एव कारकम् । न हि वयं सामग्रीपदार्थमत्यजाम । तावता प्रत्येककारणतामपि नात्यजाम । वक्ष्यते च सर्वमनुपदम् ॥ 

वस्तुतस्तु - इदमवधीयतामत्र । किं वृथा शब्दवर्धनेन ? अत्र पञ्चमं दैवं नाम किम् ? ' यदचिन्त्यं हि तद्दैवम्' (रा.अ.22-20) इत्यार्षं दैवस्वरूपविवरणम् । अहंकारिणां दृष्ट्या तत्पञ्चममपि विवेकिनां तु दृष्ट्या तदेव प्रथमम् । ननु तर्हि पुरुषप्रयत्नस्य स्थानमेव नास्ति किम्? केनोक्तं तथा? कार्यकारणभावं निराकुर्वता त्वयैव तथोच्यते । वस्तुतस्तु - 'प्रथमम्' इत्युक्तिरेवेतरेषामपि सत्त्वं सूचयति । परं तु अहंकारिणां त्वदुक्तमेव प्रथमम्, विवेकिनां तु दैवं प्रथमम् । पञ्चसु कारणेषु प्रधानमपि कारणं दैवं पञ्चमत्वेन कथने हेतुरपि अहंकारिभिर्दुर्ज्ञानत्वादेव । लोके तु तादृशा एव बहव इति सामान्योक्तिरियम् 'पञ्चम' मिति । विशेषोक्तिस्तु ‘मा कर्मफलहेतुर्भूः' इति । 'कर्मण्येवाधिकारस्ते' इति खलूपक्रमः । एत एव किल विवेकिन उत्तमाधिकारिणः । कार्यकारणभावस्तु वर्ततः एव ॥ 

I 

वत्स! साक्षाद्भगवतः गीतामक्षरशः पठ । त्यक्त्वा वा दूरतो गच्छं मा भूस्त्वं त्वर्धपण्डितः ॥ सर्वं यथावत् शृणुयाः स्पष्टं सर्वं भविष्यति । मुक्त्वा पूर्वग्रहं सर्वं निरीक्ष्य भगवत्कृपाम् ॥ सारतस्तु कार्यकारणभावो यदि नाङ्गीक्रियते, तर्हि स्ववचनक्रियादिविरोधो दुष्परिहर इत्यनुपदमेवोक्तम् ॥ 

[[71]]



नन्वस्तु प्रतिबन्दी तन्मुखपिधानार्थम् । प्रामाणिकमुत्तरमुच्यताम् इति चेदत्रोच्यते । कार्यं सच्चेत्, गगनवत्, असच्चेत् गगनकुसुमवत्स्यादित्यत्रोत्तरम्, जगति विद्यमानानां पदार्थानां राशिद्वयकरणादियमापत्तिः । तृतीयराशेरपि सत्त्वात् न द्वैराश्यं केवलम् । सर्वदा सत् किञ्चित् यथा गगनम्, इदं नित्यमुच्यते । सर्वदा असत् किञ्चित् यथा गगनकुसुम्, इदं तुच्छमित्युच्यते । कदाचित् दृश्यन्ते, कदाचित्तु न दृश्यन्ते इति तृतीयो राशिरप्यस्ति । घटादयो हि नूतनतया पुरुषेणोत्पादिता दृश्यन्ते । मुद्गरादिना मर्दिता नश्यन्ति, अनन्तरं न दृश्यन्ते । अतः यथानुभवं तृतीयराशेरपि सत्त्वात् तदेवात्रोत्तरम् । तर्हि भवन्तः असत्कार्यवादिनो वा ? इति चेत्, कारणात्मना सत्त्वस्य, अवस्थात्मना चासत्त्वस्य च यथानुभवम् अङ्गीकारात्, शशशृङ्गतौल्यमपि न, गगनतौल्यमपि न । अवस्थानाम अद्रव्यत्वेन स्वतन्त्रत्वाभावात्तदादाय नासत्कार्यवादापादनावकाशः ॥ 

कार्यस्यासत्त्वे, कार्यकारणयोः संबन्धाभावात् सर्वस्मात्सर्वस्योत्पत्तिप्रसङ्ग इत्यस्योत्तरम् अन्वयव्यतिरेकदर्शनसिद्धः कार्यकारणभाव एव तयोः संबन्धः, नान्यः कश्चिदपेक्ष्यते । कारकाणाम् असता संबन्धः कथं वक्तुं शक्यः इति चेत्, अस्त्येवोपादानेन साकं दण्डचक्रादीनां संबन्धः । उपादानमेवावस्थाविशेषमापन्नम्_ **उपादेयम्** = कार्यमित्युच्यते । 'मृदं घटं करोति' 'काशान् कटं करोति' इति किल व्यवहारः । अतः कारकाणाम् उपादानकारणेन सह संबन्धे सति, उपादानोपादेयोः अभेदस्य पूर्वमेव ( श्लो. 20, 21 ) स्थापितत्वात् असम्बद्धोत्पत्तिर्नास्त्येव ॥ 

उत्पत्तेरुत्पत्तिरस्ति, न वा? इत्यादेस्त्वेवमुत्तरं वक्तव्यम् । उत्पत्तिर्नाम कार्यस्य घटादेः धर्मः, न स्वतन्त्रः पदार्थः । ' उत्पन्नो घटः' इत्युक्तौ, उत्पत्तेः घटधर्मत्वं स्पष्टम् । अतः घटादेः उत्पत्तिरेव, उत्पत्तेरप्युत्पत्तिरूपा । अतः अनवस्थादिदोषस्य नावकाशः । मृदः घटाकारेण परिणाम एव खलु घटस्योत्पत्तिरिति परिणामविशेष एवोत्पत्तिपदस्यार्थः । अतः न कश्चन दोषः ॥ 

ननु कार्यकारणयोः कः संबन्धः ? इति प्रश्ने, 'कार्यकारणभाव एव तयोः संबन्धः' इत्येतत्, 'झोऽन्तस्य झोऽन्त एवार्थः ' इत्युत्तरवदुपहास्यम् । कार्यकारणभावस्याप्रामाणिकत्वात् स एव संबन्धः कथं भवेत् । एवं कार्यकारणभावापलापवादिनः – आकस्मिकतावादिनः, स्वभाववादिनः, अनिर्वचनीयतावादिनश्चेतित्रिविधाः । कार्यं सर्वमाकस्मिकमेव, इदमेवास्य कार्यस्य कारणमिति नास्त्येव, सर्वत्रापि व्यभिचारादिदर्शनात् इति वाद आकस्मिकतावादः माध्यमिकादीनाम् । कण्टकतैक्ष्ण्यादिवत् सर्वं स्वभावादेव भवतीति स्वभाववादिनः। केषाञ्चित्कण्टकवृक्षाणां कण्टकानि कियत्तीक्ष्णानि भवन्ति । पुरुषेण तादृशं वस्तु कर्तव्यं चेत्, कियान् प्रयत्नः केशश्च भवेत् । तादृशं कण्टकं तत्तद्वस्तुस्वभावादेव भवति, न तु प्रयत्नादिकारणादिति सर्वत्रापि स्वभाववाद एव श्रेयान् । अन्यथा हि 'अस्मादिदमेव कार्यं भवति, न त्वन्यंदि' ति कुतः ? इति प्रश्ने, ' तद्वस्तुनः स्वभावस्तादृशः” इत्येवान्ते समर्थनीयमित्येषामाशयः । अयं वादोऽपि चार्वाकानाम् । केनापि प्रकारेण न निर्णेतुमेव शक्यते कार्यकारणभावः, स्वभावस्यापि व्यवस्थितस्याभावादिति अनिर्वचनीयत्व प्रयुक्तनिस्स्वभाववादिनां शून्यवादिनां माध्यमिकानाम्, तदनुयायिनां सर्वेषां विवर्तवादिनां चायं तृतीयवादः । तथोक्तम्- 'न निरोधो न चोत्पत्तिर्न बद्धो न च साधकः । न मुमुक्षुर्न वै मुक्त इत्येषा परमार्थतः ॥' (मा. का. वै. 32 ) इति ॥ 



[[72]]

सुसूक्ष्ममीक्षणे एषां वादानां परस्परं साङ्कर्यमपि ज्ञातुं शक्यम् । यतः मानवबुद्धिदृष्ट्या हि सर्वमाकस्मिकम्, सर्वं दुर्निरूपमेव । न तावता मानवबुद्धिस्तूष्णीमुपविशति । सर्वेषामपि वादानां प्रवर्तकाः महाज्ञानिन एव सदुद्देशेनैवेमान् वादान् प्रवर्तयामासुः । समनन्तरमागताः शुष्कपण्डितास्तु सर्वं नाशयन्तीति 'आस्थानिवृत्त्यर्थमवादि बौद्धैः ग्राहंगतास्तत्र कथञ्चिदन्ये ॥ ' ( श्लो. वा. निरा. 201 ) इत्याह महामेधावी कुमारिलः । सोऽशोऽत्रापि समानः । मानवबुद्धिदृष्ट्या विद्यमाना समस्येयमेव । कारणवर्गेऽन्ततोऽतीन्द्रियाणां कालेश्वरादृष्टादीनामपि वर्तमानत्वात् कथमन्वयव्यतिरेकवशात् कार्यकारणभावनिर्णयसंभवः ? ईश्वरा - नङ्गीकारपक्षेऽपि तत्तज्जीवीयादृष्टविशेषस्य कारणत्वानपायात् समस्या समानैव । अत एव बहुषु स्थलेषु फलव्यभिचारोऽपि सर्वानुभवसिद्धः । अथापि जनास्सदा स्वेष्टसाधने प्रयत्नशीला एव दृश्यन्ते । केशतो वा कार्यकारणभावस्याग्रहे, कथं जनानां प्रवृत्तिः संभवेत् ? अतीन्द्रियाणामपि सामग्र्यन्तर्गतत्वात् अन्वयव्यतिरेकग्रहणं किष्टमेव । कार्यकारणभावोऽन्यः, तन्निर्णयश्चान्यः ॥ 

। 

एवमन्योऽपि क्लेशो वर्तते । मृद्दण्डचक्रादीनां घटकारणानां बहूनां सत्त्वात्, प्रत्येकं तेषां कारणत्वमस्ति, न वा ? प्रत्येकं कारणत्वसत्त्वे, एकस्मादपि कार्योत्पत्तिप्रसङ्गः । प्रत्येकं कारणत्वाभावे, समुदिताद्वा कथं कार्यं स्यात्? न हि शतमप्यन्धाः पन्थानं पश्येयुः । एतद्दोषपरिहारायैव 'प्रतीत्यसमुदयवादः ' आश्रितो बौद्धैः । कारणानि सर्वाणि परस्परं मिलितान्येव कार्यमुत्पादयन्ति, न तु प्रत्येकशः । अतः कारणत्वं न प्रत्येकधर्मः, किन्तु समुदायगतो व्यासज्यवृत्तिधर्मः । एवं व्यासज्यवृत्तित्वादेव, प्रत्येकसमुदायविकल्पः न कर्तव्य इति तेऽभिप्रयन्ति । यथा द्वित्वादिकं व्यासज्यवृत्तीत्युच्यते । तत्र प्रत्येकं द्वित्वस्य सत्त्वे, एकस्मिन्नपि द्वित्वोपलब्धिप्रसङ्ग इति न प्रत्येकं द्वित्वमङ्गीक्रियते, किन्तु मिलितयोरेव । तद्वत् समुदितानामेव कारणत्वमिति वादः 'प्रतीत्यसमुदायवादः ' । परन्तु कारणत्वस्य द्वित्वादिवत् व्यासज्यवृत्तित्वमनुभवपराहतम् । तुरीवेमादिकं पश्यन् पुरुषः, 'एतानि पटजनकानि' इति जानात्येव, तथा व्यवहरति च । तर्हि प्रत्येकादेव कुतो न कार्योत्पत्तिरिति चेत्, कारणत्वं हि द्विविधं दृश्यते - स्वरूपयोग्यतारूपम्, फलोपधायकत्वरूपञ्चेति । आद्यं तदर्हतारूपम्, द्वितीयं तु सामग्रीत्वावस्थायां तैरेव **फलस्य** = कार्यस्योत्पादनरूपम् । असेः निशितस्य छेदनकारणत्वं हि स्वतो वर्तत एव । छेदनकार्यनिष्पत्तिस्तु छेदकच्छेद्यादिसामग्रीमेलनाधीना । स्वरूपयोग्यतारूपकारणत्वस्य प्रत्येकं सत्त्वेऽपि न कापि हानिः, प्रत्यकमसत्त्वे समुदाये कथं सत्त्वम्? । 

प्रत्येकं कार्योत्पादकत्वादर्शनमात्रादुक्तः प्रतीत्यसमुदयवादोऽपि पलायनवाद एव । न हि येषां केषाञ्चिन्मेलनाद्यत्किञ्चित्कार्यं दृश्यते । मृदादिसमुदायाद्धट एव, तन्त्वादिसमुदायात्पट एवेत्यादिव्यवस्था वा कथम्? महारथाद्याकर्षणादौ प्रत्येकमदृष्टा रथाकर्षणशक्तिः मिलितायां जनतायां दृश्यत इति, प्रत्येकशक्तिरेव न ह्यनपेक्षिता । एवं बहुधा कार्यकारणभावदर्शनेऽपि तदपलापः आत्मवञ्चनायेत । मृदो घटहेतुत्वम्, तन्तूनां पटहेतुत्वम्, तण्डुलानामन्नहेतुत्वं वा को वा मतिमानपलपेत् ? । अतः प्रत्येकं विद्यमाना तत्तत्कार्ययोग्यता, सामग्र्यवस्थायां फलोपधायिका भवतीत्येव प्रामाणिकम् । अन्ततः भोजनादेः क्षुन्निवृत्तिहेतुत्वं केन वा जीवेनापलपितुं शक्यम्? 

+ 

[[73]]



ननु तर्हि दण्डादौ घटकारणत्ववत्, घटनाशकत्वस्यापि दर्शनात्, विरुद्धकार्यस्वरूपयोग्यत्वं वक्तव्यम्, परस्परविरुद्धधर्मौ कथमेकत्र स्यातामिति चेत्, एतत्तु इतरसामग्रीसमवधानादिति, न स्वरूपे विरोधः । आघातादिसामग्रीघटितो दण्डः घटनाशकः, नोदनादिसहितस्तु घटजनको भवतीति का हानिः ? 'अन्नं मृत्युं तमु जीवातुमाहुः' (तै. ब्रा.) इत्येकस्यैव परस्परविरुद्धकार्यकारित्वमुच्यते किल । तावता न भुङ्गे किं त्वम्? सम्यक् प्रयुक्तम् अन्नं जीवातुर्भवति; असम्यक् प्रयुक्तम् अथवा समये प्रयुक्तं तु मृत्युर्भवति । एवम् एक एव दीपः घटादिप्रकाशकः, वर्तिविकारकः, तैलनाशकश्च युगपदेव भवति । एकमेव मुखं देवतास्तुतिहेतुः, देवतानिन्दाहेतुर्वा भवति । परस्परं नाश्यनाशकभावापन्ना हि अग्नितैलकार्पासाः प्रदीपायन्ते । सर्वस्याप्यद्भुतमालोकं वितरन्ति । अत्रान्यतमस्य कारणत्वहानौ जलेनापि दीपः प्रज्वलेत् । पाषाणोऽपि वर्तिकायेत । सूक्ष्मा तत्तत्कार्ययोग्यता तु दृश्यत एव । 'योजकस्तत्र दुर्लभः' इति गाथाप्यत एवागता । एतद्दृष्ट्यैवातिरिक्तातीन्द्रियशक्तिवादोऽप्यवतीर्णः । परन्तु सोऽपि पलायनवाद एव । शक्तेरतीन्द्रियत्वात्तदङ्गीकारमात्रेण को लाभः ? ननु तर्हि शक्तिरतिरिक्ता कुतोऽङ्गीकृता सिद्धान्ते? एतत्तु तद्विचारे पश्यामः । तत्तत्कार्ययोग्यता तु दुरपह्नवा । कार्यकारणभावश्च दुरपह्नवः । अतः सामग्रीविशेष एव सर्वत्र कार्यविशेषहेतुः । अतो नायं दोषः ॥ 

अत एव तदपलापो बुद्धिदौर्बल्यमूलक एव । अत एवायं पलायनवादः । 'न हि भिक्षुकास्सन्तीति स्थाल्यो नाधिश्रीयन्ते' । अतीन्द्रियसामग्रीघटितत्वात् कथमन्वयव्यतिरेकयोर्निर्णय इति चेत्, कार्येण कारणानुमानात्, सामान्यतो ज्ञातुं शक्येत । कुत्रचित्सामग्रीलेशवैकल्येऽपि, लोके मानवप्रयत्नसाफल्यस्यापि बहुलमुपलंभात् दुरपह्नवः कार्यकारणभावः । अन्ततो भोजनादिप्रवृत्तेः सर्वजनविदितत्वात्, अन्नादेः क्षुन्निवृत्तिसाधनत्वं सर्वानुभवसिद्धं दुरपह्नवम् । दुर्निरूपत्वं तु सर्वेषामपि वस्तूनां कस्याञ्चित् कक्ष्यायामवर्जनीयमेव । तावता प्रथमकक्ष्यायामेव न किञ्चिद्वक्तुं शक्यमिति मौर्व्यमात्रम् । इक्षुक्षीरगुडादिषु माधुर्यस्य दुर्निरूपत्वेऽपि, वैलक्षण्यं न ज्ञायत एवेति कथनमात्मवञ्चनम्, मौढ्यम्, परप्रतारणं वा । माधुर्यं तु तिक्तापेक्षया सुनिरूपमेव । अतः तत्तत्कक्ष्याभेदेनैव विषयस्वरूपनिर्णयस्य कर्तव्यत्वात्, 'सर्वं न्याय्यं युक्तिमत्त्वात् विदुषां किमशोभनम् ॥' ( भाग. 11-22-25 ) इति सम्यगुक्तं सर्वज्ञेन भगवता । ननु यदि सर्वं न्याय्यम्, तर्हि हेयोपादेयविभागः कथम्? इति चेत्; सम्यक् पृष्टमायुष्मता । वर्जनीयेषु द्वंद्वेषु हेयोपादेयावप्यन्तर्भूतौ मुमुक्षोरिति किं न जानासि ? एकमेव वस्तु एकस्यैवाधिकारिणः कालभेदेन हेयम्, उपादेयं वा भवति किल । यथा दिवा हेयं क्षीरं, रात्रावुपादेयम् । अतस्सर्वेऽपि वादाः अधिकारिभेदेन, समयभेदेन वोपादेया एव । अधिकं मोक्षप्रकरणे विवृणुमः । मास्तु विस्तारः, इदमेवमुच्यताम् ! अन्नं सर्वेषामप्युपादेयं किल ! हेयं तत्कस्य ? अयि भोः ! अतीव बालिशस्त्वम् । क्षुद्रहितस्य कथं तदुपादेयम् ? अतश्च हेयोपादेयभावः अधिकारि-काल-देशादिभेदेनैव । अतः कार्यकारणभावस्य दुर्निरूपत्ववर्णनं वक्तुरशक्तिं साधयेत्, न तु कार्यकारणभावाभावम् । अतोऽस्त्येव स इति निर्णयः ॥ ३२ ॥
</details>

<details><summary>वरदार्य-सर्वाङ्कषा-पाठान्तरम् - ३२</summary>

एवं कार्यकारणभावे प्रसक्तान्‌ विचारान्‌ परिसमाप्य, कार्यकारणभाव एव नास्ति इति वदन्तं नास्तिकत्वेन पण्डितकल्पितं चार्वाकं शन्यविवर्तवादिनं माध्यमिकञ्च निराकरोति - सत्त्व इत्यादिना । हेतुसाध्यं किमपि न इति प्रतिज्ञा । हेतुः = कारणम्‌ । साध्यम्‌ = कार्यम्‌ । प्रतिज्ञातार्थे हेतुः - सत्त्व इत्यादि ॥ कारकव्यापारात्‌ पूर्वं कार्यम् आसीत्‌, उत न? पूर्वं कार्यस्य सत्त्वे, असत्त्वे वा गगनतत्पुष्पवत्‌ किमपि साध्यं नैव = कारकव्यापारसाध्यं नैव किञ्चिदस्ति । पूर्वमेव कार्यस्य सत्त्वे गगनवत्‌ तत्‌ न साध्यम्‌ । असत्त्वे ततपुष्पवत्‌ = गगनकुसुमवत्‌ नैव साध्यम्‌ । गगनस्य नित्यत्वात्‌ कार्यत्वं न संभवति गगनकुसुमस्य अप्रसिद्धत्वात्‌ कार्यत्वं नस्ति॥   
ननु कार्यं गगनवत्‌ न सर्वथा सत्‌, नापि गगनकुसुमवत्‌ सर्वथा असत्‌ । किन्तु पूर्वमसत्‌, कारकव्यापारानन्तरं च सत्‌ । अतः गगनतत्कुसुमविलक्षणं कार्यमिति चेत्‌, दूषणान्तरमाह - हेत्वित्यादि । कारणानां कार्यस्य किं संबन्धोऽस्ति, उत न? नाद्यः; कुतः? पश्चाद्भवितुः = अनन्तरं भविष्यतः, तदानीमसतः कार्यस्य, हेतुप्राप्तिः = कारणैस्सह संबन्धः न, असता सह संबन्धासंभवात्‌ । न द्वितीयः, संबन्धं विनैव कारणं कार्यं यदि जनयेत्‌, तदा अधटितोत्पादने = स्वेनासंबद्धस्योत्पादने, अतिप्रसङ्गः = असंबद्धत्वाविशेषात्‌ सर्वं सर्वस्मादुत्पद्येतेति मृदोऽपि परस्स्यात्‌, तन्तुभ्योऽपि घटस्स्यात्‌ । तदुक्तम्‌ - असत्त्वान्नास्ति संबन्धः कारणैस्सत्त्वसङ्गिभिः । असंबद्धस्य चोत्त्पत्तिमिच्छतो न व्यवस्थितिः ॥ इति ॥   
किञ्च जन्म = उत्पत्तिः, जन्यम्‌, उत अन्यथा = न जन्यं वा? घटादीनामुत्पत्तिरिति यदुच्यते, तत्र उत्पत्तिः उत्पद्यते, उत नोत्पद्यते? द्वयम्‌ = कल्पद्वयमपि असत्‌ = न साधीयः । तत्र हेतु: - अनवस्थानेत्यादि । उत्पत्तेः उत्पत्त्यङ्गीकारे अनवस्था । अनङ्गीकारे, कार्यक्षतिः = कार्यस्यैव क्षतिः, कार्याभाव एव स्यात्‌, उत्पत्तेरभावात्‌ । इत्याद्यैः युक्त्याभासैः हेतुसाध्यम्‌ = कारणं कार्यमिति किमपि न = न भवत्येव । यदि = एवं यदि उच्यते, तत्‌ न । अत्र हेतुः – स्वक्रियत्यादि । एवं कार्यकारणभावस्यैवापलापे, स्वीयप्रयत्नादेः विरोधात्‌ = असंभवात्सवानुभवविरोधादयुक्तं सर्वम्‌ । अत्र स्वीयप्रयत्नपदेन लौकिकशास्त्रीयप्रयत्नद्वयमपि विवक्षितुं शक्यम्‌ । एवं कार्यकारणभावं निराकुर्वता तेनापि, प्रतिदिनं किञ्चित्कार्यार्थं प्रयत्नः क्रियत एव । अन्ततः भोजनादिप्रयत्नस्य अवर्जनीयत्वात्‌ । यदा च क्षुन्निवृत्त्यर्थं भुङ्क्ते, तदा क्षुन्निवृत्तिसाधनत्वं भोजनस्य सिद्धमेवेति कार्यकारणभावसिद्धिः । अथवा एवं कथयतः कार्यकारणभावखण्डनरूपं प्रयोजनम् अङ्गीकर्तव्यं किल । एवञ्च भवद्वचनकार्यकारणभावनिरसनयोः कार्यकारणभावः सिद्ध एव । अतः स्वानुभवविरुद्धमुच्यत इति प्रतिबन्दिप्रदर्शनम्‌ ॥   
ननु भोः! खण्डनं नैव फलोद्देशेन कुर्महे । प्रतिबोधयितुं त्वां तु तत्त्वदृष्ट्या प्रचक्ष्महे ॥ कार्यकारणभावाख्यमायायां त्वं तु मा पत । तस्य नास्त्यवधिर्जातु वृथाक्लेशो पतिष्यसि ॥   
आत्मा सुखे नियोक्तव्यः न कालहरणे वृथा । भुक्त्वा पीत्वा सुखं शेष्व स्वात्मानं रक्ष वागुरात्‌ ॥   
भो महात्मन्‌! कृतज्ञोऽहं सुखं स्वप्तुं यतेऽनिशम्‌ । तत्साधनं भवद्धस्ते स्थितं तद्दीयतां धनम्‌ ॥ सुकरस्तूपदेशःस्यादलसानां भवादृशाम्‌ । बिडालवृत्तिरित्युक्ता, पञ्चतन्त्रं तु पठ्यताम्‌ ॥   
परोपदेशका ये तु स्वानुष्ठानविवर्जिताः । धर्मस्य शत्रवस्ते हि लोकद्वयविवञ्चिताः ॥   
सर्वस्य दुर्निरूपत्वमस्त्येव मितबुद्धिनाम्‌ । तावता सर्वमिथ्यात्वं न कथञ्चिद्भविष्यति ॥   
इक्षुक्षीरादिभेदस्तु दुर्निरूपः प्रदर्श्यते । अथापि ज्ञायते भेदः मानवैः सूक्ष्मबुद्धिभिः ॥   
दुर्निरूपत्वमन्यत्स्यात्‌ दुर्ज्ञेयत्वं तथेतरत्‌ । तथेतरच्च मिथ्यात्वं सांकर्यं नास्ति तत्त्वतः ॥   
ननु भोः! किमयं परोपदेशः? 'शेषं कोपेन पूरयेत्‌' इति वा? भवतां प्रथमो गुरुरेव कार्यकारणभावं निराचकारेत्यजानन्तं त्वां किं वा ब्रूमः? 'कर्मण्येवाधिकारस्ते मा फलेषु कदाचन' इति खलुपादिशत्सः । वैराग्यार्थं तथोपादिशदिति यदि, तर्ह्ययमेव प्रथमःपलायनवादः । न तावन्मात्रम्‌ । 'मा कर्मफलहेतुर्भूः' इति पुरुषप्रयत्नस्य फलहेतुत्वं कण्ठत एव निषेधति किल! कथमेतत्‌?   
समये स्मारितस्सम्यक्‌ धीरेणायुष्मता त्वया । अवकाशो हि दत्तो मे, धारय शृणु विस्तरात्‌ ॥   
समग्रं पठितं नैव तेनैवं वक्षि दुर्मते? तदीयमेव वाक्यं तु श्रूयतां सावधानतः ॥   
'अधिष्ठानं तथा कर्ता करणं च पृथग्विधम्‌ । विविधाश्च पृथड्टेष्टाः दैवं चैवात्र पञ्चमम्‌ ॥'   
इत्युक्त्वा स पुनः प्राह त्वादृशानां हितेच्छया । 'तत्रैवं सति कर्तारमात्मानं केवलं तु यः ॥   
पश्यत्यकृतवुद्धित्वान्न स पश्यति दुर्मतिः ।' मिलितानां त हेतुत्वे एको हेतुः कथं भवेत्‌? ॥   
तिष्ठ तिष्ठ भो ब्रह्मन्‌! स्वीये जाले स्वेनैव पातितमाप्यात्मानं न जानासि किल! मिलितानां कर्तृत्वं वदता ह्यस्मत्प्रतीत्यसमुदयवाद एवोपदिष्टः । किं कुप्यसि वृथाऽस्मभ्यम्‌?   
पुनरप्युत्तानप्रज्ञतैव प्रदर्शिता मूढेन । पञ्चानां कारणत्वं वदन्‌ चेतनं केन पदेन निर्दिशत्यवधेहि । 'अधिष्ठानं तथा कर्ता' इति 'कर्ता' इति खलु चेतनं निर्दिशति । तेन च सिद्धं कर्तृत्वं चेतनस्य । इतरकारकाणि तु तस्यैव सहकरिष्यन्ति । इतरकारकाणां सर्वेषां कारकत्वसंपादकः खलु कर्ता । तावता प्रतीत्यसमुदायवादः कुत्रागतः? एकैकमपि खलु क्रियानिर्वर्तकम्‌, अत एव कारकम्‌ । न हि वयं सामग्रीपदार्थमत्यजाम । तावता प्रत्येककारणतामपि नात्यजाम । वक्ष्यते च सर्वमनुपदम्‌ ॥   
वस्तुतस्तु - इदमवधीयतामत्र । किं वृथा शब्दवर्धनेन? अत्र पञ्चमं देवं नाम किम्‌? 'यदचिन्त्यं हि तद्दैवम्‌' (रा.अ.२२-२०) इत्यार्षं दैवस्वरूपविवरणम्‌ । अहंकारिणां दृष्ट्या तत्पञ्चममपि विवेकिनां तु दृष्ट्या तदेव प्रथमम्‌ । ननु तर्हि पुरुषप्रयत्नस्य स्थानमेव नास्ति किम्‌? केनोक्तं तथा? कार्यकारणभावं निराकुर्वता त्वयैव तथोच्यते । वस्तुतस्तु 'प्रथमम्‌' इत्युक्तिरेवेतरेषामपि सत्त्वं सूचयति । परं तु अहंकारिणां त्वदुक्तमेव प्रथमम्‌, विवेकिनां तु दैवं प्रथमम्‌ । पञ्चसु कारणेषु प्रधानमपि कारणं दैवं पञ्चमत्वेन कथने हेतुरपि अहंकारिभिर्दुर्ज्ञानत्वादेव । लोके तु तादृशा एव बहव इति सामान्योक्तिरियम्‌ 'पञ्चम'मिति । विशेषेक्तिस्तु 'मा कर्मफलहेतुर्भूः' इति । 'कर्मण्येवाधिकारस्ते' इति खलूपक्रमः । एत एव किल विवेकिन् उत्तमाधिकारिणः । कार्यकारणभावस्तु वर्तत एव ॥   
वत्स! साक्षाद्भगवतः गीतामक्षरशः पठ । त्यक्त्वा वा दूरतो गच्छ मा भूस्त्वं त्वर्धपण्डितः ॥   
सर्वं यथावत्‌ शृणुयाः स्पष्टं सर्वं भविष्यति । मुक्त्वा पूर्वग्रहं सर्वं निरीक्ष्य भगवत्कृपाम्‌ ॥ `   
सारतस्तु कार्यकारणभावो यदि नाङ्गीक्रियते, तर्हि स्ववचनक्रियादिविरोधो दुष्परिहर इत्यनुपदमेवोक्तम्‌ ॥   
नन्वस्तु प्रतिबन्दी तन्मुखपिधानार्थम्‌ । प्रामाणिकमुत्तरमुच्यताम्‌ इति चेदत्रोच्यते । कार्यं सच्चेत्‌, गगनवत्‌, असच्चेत्‌ गगनकुसुमवत्स्यादित्यत्रोत्तरम्‌, जगति विद्यमानानां पदार्थानां राशिद्वयकरणादियमापत्तिः । तृतीयराशेरपि सत्त्वात्‌ न द्वेराश्यं केवलम्‌ । सर्वदा सत्‌ किञ्चित्‌ यथा गगनम्‌, इदं नित्यमुच्यते । सर्वदा असत्‌ किञ्चित्‌ यथा गगनकुसुम्‌, इदं तुच्छमित्युच्यते । कदाचित्‌ दृश्यन्ते, कदाचित्तु न दृश्यन्ते इति तृतीयो रशिरप्यस्ति । घटादयो हि नूतनतया पुरुषेणोत्पादिता दृश्यन्ते । मुद्गरादिना मर्दिता नश्यन्ति, अनन्तरं न दृश्यन्ते । अतः यथानुभवं तृतीयराशेरपि सत्त्वात्‌ तदेवात्रोत्तरम्‌ । तर्हि भवन्तः असत्कार्यवादिनो वा? इति चेत्‌, कारणात्मना सत्त्वस्य, अवस्थात्मना चासत्त्वस्य च यथानुभवम्‌ अङ्गीकारात्‌, शशशृङ्गतौल्यमपि न, गगनतौल्यमपि न । अवस्थानाम् अद्रव्यत्वेन स्वतन्त्रत्वाभावात्तदादाय नासत्कार्यवादापादनावकाशः ॥   
कार्यस्यासत्त्वे, कार्यकारणयोः संबन्धाभावात्‌ सर्वस्मात्सर्वस्योत्पत्तिप्रसङ्ग इत्यस्योत्तरम्‌ अन्वय- व्यतिरेकदर्शनसिद्धः कार्यकारणभाव एव तयोः संबन्धः, नान्यः कश्चिदपेकक्ष्यते । कारकाणाम्‌ असता संबन्धः कथं वक्तुं शक्यः इति चेत्‌, अस्त्येवोपादानेन साकं दण्डचक्रादीनां संबन्धः । उपादानमेवावस्थाविशेषमापन्नम्‌ उपादेयम्‌ = कार्यमित्युच्यते । 'मृदं घटं करोति' 'काशान्‌ कटं करोति' इति किल व्यवहारः । अतः कारकाणाम् उपादानकारणेन सह संबन्धे सति, उपादानोपादेयोः अभेदस्य पूर्वमेव (श्लो.२०, २१) स्थापितत्वात्‌ असम्बद्धोत्पत्तिर्नास्त्येव ॥   
उत्पत्तेरुत्पत्तिरस्ति, न वा? इत्यादेस्त्वेवमुत्तरं वक्तव्यम्‌ । उत्पत्तिर्नाम कार्यस्य घटादेः धर्मः, न स्वतन्त्रः पदार्थः । 'उत्पन्नो घटः' इत्युक्तौ, उत्पत्तेः घटधर्मत्वं स्पष्टम्‌ । अतः घटादेः उत्पत्तिरेव, उत्पत्तेरप्युत्पत्तिरूपा । अतः अनवस्थादिदोषस्य नावकाशः । मृदः घटाकारेण परिणाम एव खलु घटस्योत्पत्तिरिति परिणामविशेष एवोत्पत्तिपदस्यार्थः । अतः न कश्चन दोषः ॥   
ननु कार्यकारणयोः कः संबन्धः? इति प्रश्ने, 'कार्यकारणभाव एव तयोः संबन्धः' इत्येतत्‌, 'झोऽन्तस्य झोऽन्त एवार्थः' इत्युत्तरवदुपहास्यम्‌ । कार्यकारणभावस्याप्रामाणिकत्वात्‌ स एव संबन्धः कथं भवेत्‌ । एवं कार्यकारणभावापलापवादिनः - आकस्मिकतावादिनः, स्वभाववादिनः, अनिर्वचनीयतावादिन- श्चेतित्रिविधाः । कार्यं सर्वमाकस्मिकमेव, इदमेवास्य कार्यस्य कारणमिति नास्त्येव, सर्वत्रापि व्यभिचारादिदर्शनात्‌ इति वाद आकस्मिकतावादः माध्यमिकादीनाम्‌ । कण्टकतैक्ष्ण्यादिवत्‌ सर्वं स्वभावादेव भवतीति स्वभाववादिनः । केषाञ्चित्कण्टकवृक्षाणां कण्टकानि कियत्तीक्ष्णानि भवन्ति । पुरुषेण तादृशं वस्तु कर्तव्यं चेत्‌, कियान्‌ प्रयत्नः क्लेशश्च भवेत्‌ । तादृशं कण्टकं तत्तद्वस्तुस्वभावादेव भवति, न तु प्रयत्नादिकारणादिति सर्वत्रापि स्वभाववाद एव श्रेयान्‌ । अन्यथा हि 'अस्मादिदमेव कार्यं भवति, न त्वन्यदि 'ति कुतः? इति प्रश्ने, 'तद्वस्तुनः स्वभावस्तादृशः' इत्येवान्ते समर्थनीयमित्येषामाशयः । अयं वादोऽपि चार्वाकानाम्‌ । केनापि प्रकारेण न निर्णेतुमेव शक्यते कार्यकारणभावः, स्वभावस्यापि व्यवस्थितस्याभावादिति अनिर्वचनीयत्व प्रयुक्तनिस्स्वभाववादिनां शून्यवादिनां माध्यमिकानाम्‌, तदनुयायिनां सर्वेषां विवर्तवादिनां चायं तृतीयवादः । तथोक्तम्‌ - 'न निरोधो न चोत्पत्तिर्न बद्धो न च साधकः । न मुमुक्षुर्न वै मुक्त इत्येषा परमार्थतः ॥' (मा.का.वै.३२) इति ॥   
सुसूक्ष्ममीक्षणे एषां वादानां परस्परं साङ्कर्यमपि ज्ञातुं शक्यम्‌ । यतः मानवबुद्धिदृष्ट्या हि सर्वमाकस्मिकम्‌, सर्वं दुर्निरूपमेव । न तावता मानवबुद्धिस्तृष्णीमुपविशति । सर्वेषामपि वादानां प्रवर्तकाः महाज्ञानिन एव सदुद्देशेनैवेमान्‌ वादान्‌ प्रवर्तयामासुः । समनन्तरमागताः शुष्कपण्डितास्तु सर्वं नाशयन्तीति 'आस्थानिवृत्त्यर्थमवादि बौद्धैः ग्राहंगतास्तत्र कथञ्चिदन्ये ॥' (श्लो.वा.निरा.२०१) इत्याह महामेधावी कुमारिलः । सोंऽशोऽत्रापि समानः । मानवबुद्धिदृष्ट्यात्र विद्यमाना समस्येयमेव । कारणवर्गेऽन्ततोऽतीन्द्रियाणां कालेश्वरादृष्टादीनामपि वर्तमानत्वात्‌ कथमन्वयव्यतिरेकवशात्‌ कार्यकारणभावनिर्णयसंभवः? ईश्वरानङ्गीकारपक्षेऽपि तत्तज्जीवीयादृष्टविशेषस्य कारणत्वानपायात्‌ समस्या समानैव । अत एव बहुषु स्थलेषु फलव्यभिचारोऽपि सर्वानुभवसिद्धः । अथापि जनास्सदा स्वेष्टसाधने प्रयत्नशीला एव दृश्यन्ते । क्लेशतो वा कार्यकारणभावस्याग्रहे, कथं जनानां प्रवृत्तिः संभवेत्‌? अतीन्द्रियाणामपि सामग्र्यन्तर्गतत्वात्‌ अन्वयव्यतिरेकग्रहणं क्लिष्टमेव । कार्यकारणभावोऽन्यः, तन्निर्णयश्चान्यः ॥   
एवमन्योऽपि क्लेशो वर्तते । मृद्दण्डचक्रादीनां घटकारणानां बहूनां सत्त्वात्‌, प्रत्येकं तेषां कारणत्वमस्ति, न वा? प्रत्येकं कारणत्वसत्त्वे, एकस्मादपि कार्योत्पत्तिप्रसङ्गः । प्रत्येकं कारणत्वाभावे, समुदिताद्वा कथं कार्यं स्यात्‌? न हि शतमप्यन्धाः पन्थानं पश्येयुः । एतद्दोषपरिहारायैव 'प्रतीत्यसमुदयवादः' आश्रितो बौद्धैः । कारणानि सर्वाणि परस्परं मिलितान्येव कार्यमुत्पादयन्ति, न तु प्रत्येकशः । अतः कारणत्वं न प्रत्येकधर्मः, किन्तु समुदायगतो व्यासज्यवृत्तिधर्मः । एवं व्यासज्यवृत्तित्वादेव, प्रत्येकसमदायविकल्पः न कर्तव्य इति तेऽभिप्रयन्ति । यथा द्वित्वादिकं व्यासज्यवृत्तीत्युच्यते । तत्र प्रत्येकं द्वित्वस्य सत्वे, एकस्मिन्नपि द्वित्वोपलब्धिप्रसङ्ग इति न प्रत्येकं द्वित्वमङ्गीक्रियते, किन्तु मिलितयोरेव । तद्वत्‌ समुदितानामेव कारणत्वमिति वादः 'प्रतीत्यसमुदायवादः' । परन्तु कारणत्वस्य द्वित्वादिवत्‌ व्यासज्यवृत्तित्वमनुभवपराहतम्‌ । तुरीवेमादिकं पश्यन्‌ पुरुषः, 'एतानि पटजनकानि' इति जानात्येव, तथा व्यवहरति च । तर्हि प्रत्येकादेव कृतो न कार्योत्पत्तिरिति चेत्‌, कारणत्वं हि द्विविधं दृश्यते - स्वरूपयोग्यतारूपम्‌, फलोपधायकत्वरूपञ्चेति । आद्यं तदर्हतारूपम्‌, द्वितीयं तु सामग्रीत्वावस्थायां तैरेव फलस्य = कार्यस्योत्पादनरूपम्‌ । असेः निशितस्य छेदनकारणत्वं हि स्वतो वर्तत एव । छेदनकार्यनिष्पत्तिस्तु छेदकच्छेद्यादिसामग्रीमेलनाधीना । स्वरूपयोग्यतारूपकारणत्वस्य प्रत्येकं सत्त्वेऽपि न कापि हानिः, प्रत्येकमसत्त्वे समुदाये कथं सत्त्वम्‌? ॥   
प्रत्येकं कार्योत्पादकत्वादर्शनमात्रादुक्तः प्रतीत्यसमुदयवादोऽपि पलायनवाद एव । न हि येषां केषाञ्चिन्मेलनाद्यत्किञ्चित्कार्यं दृश्यते । मृदादिसमुदायाद्घट एव, तन्त्वादिसमुदायात्पट एवेत्यादिव्यवस्था वा कथम्‌? महारथाद्याकर्षणादौ प्रत्येकमदृष्टा रथाकर्षणशक्तिः मिलितायां जनतायां दृश्यत इति, प्रत्येक- शक्तिरेव न ह्यनपेक्षिता । एवं बहुधा कार्यकारणभावदर्शनेऽपि तदपलापः आत्मवञ्चनायेत । मृदो घटहेतुत्वम्‌, तन्तूनां पटहेतुत्वम्‌, तण्डुलानामन्नहेतुत्वं वा को वा मतिमानपलपेत्‌? । अतः प्रत्येकं विद्यमाना तत्तत्कार्य योग्यता, सामग्र्यवस्थायां फलोपधायिका भवतीत्येव प्रामाणिकम्‌ । अन्ततः भोजनादेः क्षुन्निवृत्तिहतुत्वं केन वा जीवेनापलपितुं शक्यम्‌?   
ननु तर्हि दण्डादौ घटकारणत्ववत्‌, घटनाशकत्वस्यापि दर्शनात्‌, विरुद्धकार्यस्वरूपयोग्यत्वं वक्तव्यम्‌, परस्परविरुद्धधर्मौ कथमेकत्र स्यातामिति चेत्‌, एतत्तु इतरसामग्रीसमवधानादिति, न स्वरूपे विरोधः । आघातादिसामग्रीघटितो दण्डः घटनाशकः, नोदनादिसहितस्तु घटजनको भवतीति का हानिः? 'अन्नं मृत्यं तमु जीवातुमाहुः' (ते. ब्रा.) इत्येकस्यैव परस्परविरुद्धकार्यकारित्वमुच्यते किल । तावता न भुङ्क्षे किं त्वम्‌? सम्यक्‌ प्रयुक्तम्‌ अन्नं जीवातुर्भवति; असम्यक्‌ प्रयुक्तम्‌ अथवाऽसमये प्रयुक्तं तु मृत्युर्भवति । एवम्‌ एक एव दीपः घटादिप्रकाशकः, वर्तिविकारकः, तैलनाशकश्च युगपदेव भवति । एकमेव मुखं देवतास्तुतिहेतुः, देवतानिन्दाहेतुर्वा भवति । परस्परं नाश्यनाशकभावापन्ना हि अग्नितैलकार्पासाः प्रदीपायन्ते । सर्वस्याप्यद्भुतमालोकं वितरन्ति । अत्रान्यतमस्य कारणत्वहानौ जलेनापि दीपः प्रज्वलेत्‌ । पाषाणोऽपि वर्तिकायेत । सूक्ष्मा तत्तत्कार्ययोग्यता तु दृश्यत एव । 'योजकस्तत्र दुर्लभः' इति गाथाप्यत एवागता । एतद्दृष्ट्यैवातिरिक्तातीन्द्रियशक्तिवादोऽप्यवतीर्णः । परन्तु सोऽपि पलायनवाद एव । शक्तेरतीन्द्रियत्वात्तदङ्गीकारमात्रेण को लाभः? ननु तर्हि शक्तिरतिरिक्ता कुतोऽङ्गीकृता सिद्धान्ते? एतत्तु तद्विचारे पश्यामः । तत्तत्कार्ययोग्यता तु दुरपह्नवा । कार्यकारणभावश्च दुरपह्नवः । अतः सामग्रीविशेष एव सर्वत्र कार्यविशेषहेतुः । अतो नायं दोषः ॥   
अत एव तदपलापो बुद्धिदौर्बल्यमूलक एव । अत एवायं पलायनवादः । 'न हि भिक्षुकास्सन्तीति स्थाल्यो नाधिश्रीयन्ते' । अतीन्द्रियसामग्रीघटितत्वात्‌, कथमन्वयव्यतिरेकयोर्निर्णय इति चेत्‌, कार्येण कारणानुमानात्‌, सामान्यतो ज्ञातुं शक्येत । कुत्रचित्सामग्रीलेशवैकल्येऽपि, लोके मानवप्रयत्नसाफल्यस्यापि बहुलमुपलंभात्‌ दुरपह्नवः कार्यकारणभावः । अन्ततो भोजनादिप्रवृत्तेः सर्वजनविदितत्वात्‌, अन्नादेः क्षुन्निवृत्तिसाधनत्वं सर्वानुभवसिद्धं दुरपह्नवम्‌ । दुर्निरूपत्वं तु सर्वेषामपि वस्तूनां कस्याञ्चित्‌ कक्ष्यायामवर्जनीयमेव । तावता प्रथमककक्ष्यायामेव न किञ्चिद्वक्तुं शक्यमिति मौर्ख्यमात्रम्‌ । इक्षुक्षीरगुडादिषु माधुर्यस्य दुर्निरूपत्वेऽपि, वैलक्षण्यं न ज्ञायत एवेति कथनमात्मवञ्चनम्‌, मौढ्यम्‌, परप्रतारणं वा । माधुर्यं तु तिक्तपेक्षया सुनिरूपमेव । अतः तत्तत्कक्ष्याभेदेनैव विषयस्वरूपनिर्णयस्य कर्तव्यत्वात्‌, 'सर्वं न्याय्यं युक्तिमत्वात्‌ विदुषां किमशोभनम्‌ ॥' (भाग.११-२२-२५) इति सम्यगुक्तं सर्वज्ञेन भगवता । ननु यदि सर्वं न्याय्यम्‌, तर्हि हेयोपदेयविभागः कथम्‌? इति चेत्‌; सम्यक्‌ पृष्टमायुष्मता । वर्जनीयेषु द्वन्द्वेषु हेयोपादेयावप्यन्तर्भूतौ मुमुक्षोरिति किं न जानासि? एकमेव वस्तु एकस्यैवाधिकारिणः कालभेदेन हेयम्‌, उपादेयं वा भवति किल । यथा दिवा हेयं क्षीरं, रात्रावुपादेयम्‌ । अतस्सर्वेऽपि वादाः अधिकारिभेदेन, समयभेदेन वोपादेया एव । अधिकं मोक्षप्रकरणे विवृणुमः । मास्तु विस्तारः, इदमेवमुच्यताम्‌! अन्नं सर्वेषामप्युपादेयं किल ! हेयं तत्कस्य? अयि भोः! अतीव बालिशस्त्वम्‌ । क्षुद्रहितस्य कथं तदुपादेयम्‌? अतश्च हेयोपादेयभावः अधिकारि-काल-देशादिभेदेनैव । अतः कार्यकारणभावस्य दुर्निरूपत्ववर्णनं वक्तुरशक्तिं साधयेत्‌, न तु कार्यकारणभावाभावम्‌ । अतोऽस्त्येव स इति निर्णयः ॥ ३२ ॥
</details>

<details><summary>वरदार्य-सुबोधिनी (कन्नड)</summary>

कार्यकारणभाव प्रसङ्गदल्लि क्षणिकवाद निरसनवायितु. कार्य कारण भाववे जगत्तिनल्लिल्लवॆन्दु हेळुव चार्वाकादि मतवन्नु निराकरिसु तारॆ पूर्वं सत्य असऽ पि गगनतत्पुष्टवत् किमपि नैव साध्यं कार्यवु काणिसिकॊळ्ळुवुदक्कॆ मॊदलु इद्दरू इल्लदिद्दरू आकाश मत्तु आकाशकुसुमदन्तॆ यावकार्यवू ऎन्दू आगलारदु. 

कार्य 

मॊदले इद्दिद्दरॆ आकाशदन्तॆ अदु नित्यसिद्धवागबेकाद्द रिन्द अदु हुट्टलु साध्यविल्ल. मॊदलिरलिल्लवॆन्दरॆ आकाशकुसुमदन्तॆ हुट्टलु साध्यविल्ल. इल्लदिरुवुदु हुट्टुवुदादरॆ आकाशकुसुम, मॊलद कॊम्बु मुन्तादवुगळू ऎन्दादरू हुट्टबेकागुत्तदॆ. 

मुन्दॆ 

कारण कार्यदॊन्दिगॆ सम्बद्धवागि कार्यवन्नु हुट्टिसुवुदॆ, सम्बन्धिसदॆये हुट्टिसुवुदॆ? पश्चाध्ववितुः हेळुप्राप्तिः न बरुव कार्यदॊन्दिगॆ कारणद सम्बन्ध बरुवन्तिल्ल. अघटितोत्पादने अतिप्रसङ्गः – सम्बन्धविल्लदॆये कार्यवन्नु कारण हुट्टिसुवुदादरॆ कार्यक्कू कारणक्कू यावसम्बन्धवू इल्लवाद्दरिन्द यावुदु यावुदन्नु बेकादरू हुट्टिसबेकागुत्तदॆ. जन्म जन्यं अन्यथा ना-उत्पत्तियु हुट्टुत्तदॆयॆ, इल्लवॆ ? द्वयं अनवस्थानकार्यकतिभ्यां असत् 

अववसॆ मत्तु कार्यहानियागुवुदरिन्द ऎरडू युक्तवल्ल. 

46 

-33- 



[कारण स्वरूप निर्णय 

[ऽ0 33 

कादाचित्रस्य कालावधिनियतिकरं पूर्वसत्कारणं स्यात् भावोपष्टमृशून्यूनखलुतदवधिम्प्रागभावोऽपि कुर्यात् 

घट हुट्टुत्तदॆ' ऎन्दाग घटद उत्पत्तिगॆ मत्तॊन्दु उत्पत्तियन्नु ऒप्पिदरॆ अनवस्थादोष स्पष्ट. 'उत्पत्ति हुट्टुवुदिल्ल' ऎन्दरॆ 'घट' ऎम्ब कार्यवे आगदे होगबेकागुत्तदॆ. 

इत्यादैः हेतुसाध्यं किमपि न-इदु मॊदलाद दोषगळिन्द कार्य-कारणवॆम्बुदे यावुदू इल्ल. यदि, क्रियादे विरोधात् न - हिङ्गॆन्दरॆ - तन्न प्रयत्न, मत्तु तन्न मातुगळे असम्बद्धवागुवुदरिन्द अदु युक्तवल्ल. 

1 

जगत्तिनल्लि कार्यकारणभाववे इल्लवॆन्दरॆ प्रतियॊब्बरू यावु दादरॊन्दु फलक्कागि प्रयत्न पडुवुदु, मत्तु व्यवहरिसुवुदु ऎल्लवू निन्तुहोगबेकागुत्तदॆ. कार्यकारणभावविल्ल' ऎन्दु हेळुव वादियू सह अदन्नु निराकरण माडलु प्रयत्न पडुत्तानॆ, वाद माडुत्तानॆ. इदक्कॆ कार्यकारणभावद निराकरणॆये फलवागुत्तदॆ. इल्लद्दिद्दरॆ ई प्रयत्नगळॆल्लवू हुच्चर प्रयत्नवे आगबेकागुत्तदॆ. आद्दरिन्द कार्य कारणभाववन्नु यारू निराकरिसलाररु.॥ ३२ । 

</details>

<details><summary>सर्वार्थसिद्धिः</summary>

> ननु साध्य-साधन-भावे सिद्धे हि  
प्रस्तुतं पक्ष-चतुष्टयं सिध्येत्;  
स एव नास्ति

+इति चार्वाक उत्तिष्ठते -   
सत्त्वेऽसत्त्व इति ॥  

यदि कार्यं कारक-व्यापारात् पूर्वम् अस्ति  
तदा पूर्व-सिद्ध-गगनादिवत्  
किम् अपि न कार्यं स्यात् ।  
अथ तदा +++(कारक-व्यापारात् पूर्वं कार्यं)+++ नास्ति,  
तदाऽपि ख-पुष्पवन् न कार्यम्;  
न चासतः सत्त्वापादान-संभवः ।  
न हि नीलं शिल्पि-सहस्रेणापि  
सितीकर्तुं शक्यमिति ।+++(5)+++  

कार्यं च कारणेन  
सह, पूर्वं, पश्चाद् वा जायते ?  
आद्ये किं कस्य कारणं कार्यं वा स्यात् ?  
द्वितीयेऽपि ततः पूर्वस्य कथं तज्-जन्यत्वम् ?  
वैपरीत्यापातश् च लोक-व्यवहारानुरोधात् ।  

तृतीये +++(→कारणात् पश्चात् कार्यम्)+++ हेतुः स्वेन प्राप्तं+++(=सम्बद्धं)+++ साधयेत् अप्राप्तं वा ?  
आद्ये +++(सम्बद्ध-कार्यस्य)+++ प्राप्तत्वाद् एव पूर्व-सिद्धेर् न साध्यत्वम्।  
न चोत्तरकालीनस्य पूर्वकालीनेन प्राप्तिः+++(=सम्बन्धः)+++, उभय--स्व-रूप--सिद्ध्य्-अपेक्षत्वात् तस्याः । तदिदमाह - **हेतु-प्राप्तिर्** इति ।  
द्वितीयमपि दूषयति - अघटितेति । अप्राप्तोत्पादने सर्वस्मात् सर्वमुत्पद्येत;  
प्रकाश्यम् अप्राप्य वा दीपः प्रकाशयेत्;  
दाह्यम् अप्राप्य वा दहनो दहेत् ?+++(4)+++  

पुनर् विकल्पान्तरेण विहतिम् आह - जन्यमिति ।  
"घटो जायत" इत्येतौ तावन् न पर्यायौ, सह-प्रयोगात्,  
"यावद्-विनाशं जायत" इति प्रयोगप्रसङ्गाच् च,  
"पटो जायत" इति प्रयोगश्च न स्यात्; घट-पट-शब्दयोर् अपार्यायत्वात् ।  
अतः कार्य-स्वरूपातिरिक्तं जन्म ।  

तच् +++(जन्म)+++ च जन्यम् अजन्यं वेति विकल्प्य  
द्वयम् अप्य् अयुक्तम् इत्य् आह - **द्वयम् असद्** इति ।  
क्रमात् बाधकमाह - **अनवस्थानकार्यक्षतिभ्याम्** इति ।  
जन्मनो जन्यत्वं हि जनन-कर्मतया; अतस्तस्यापि जन्म स्वीकर्तव्यम्,  
एवं तस्यापीत्य् अनवस्था ।  
अनन्यत्वे तज्-जन्मनो ऽनादित्वात् तद्वतो घटादेर् अपि तथात्वं स्यात् ।  
तया च कार्यत्वक्षतिः स्यादिति ।  

आदि-शब्देन भिन्नाभिन्नत्वादि-विकल्प-क्षोभ-संग्रहः ।  
हेतुश्च साध्यं च **हेतु-साध्यं**, हेतुना साध्यं वा ।  
ईदृशानां तर्काणां युक्ताङ्ग-हान्य्-आदिकम् अभिप्रेत्याह - नेति ।  
साधारण-दुष्टत्वम् आह - **स्व-क्रियादेर्** इति +++(व्याख्यानान्ते श्लोकैर् उक्तया रीत्या)+++।  

+++(तथापि)+++ इह तावद्  
+++(प्रतिवाद्य्-उक्त-विकल्पेषु +इष्ट-कोटौ वादिनैव साधिते)+++  
अनिष्ट-कोटि-भङ्गो न +++(अनपेक्षितम् इति)+++ प्रत्याख्येयः ।+++(5)+++  
अन्यत्रैवम् उत्तर-गतिः।  

**"पूर्वमस्त्त्वे न कार्यम्"**

यद् अत्र 

> पुर्वम् +++(कार्यस्य)+++ असत्त्वे कार्यत्वं न स्याद् 

इति  
तद्-विरुद्ध-भाषितं, प्राग्-असत्त्व-विशेषितं सत्त्वम् एव हि कार्यत्वम् ।  
तत्र च "प्राग्-असत्त्वे सति …"  
"प्राग्-असत्त्वम् एव न स्याद्" इति वा,  
"तद्+++(→प्राग्-असत्त्व)+++-विशिष्टं +++(सत्त्वं)+++ न स्याद्" इति वा,  
"सत्त्व-मात्रं न स्याद्" इति वा  
प्रसङ्गार्थस् स्यात् ?  

तत्र न प्रथमः,  
कस्यापि स्व+अभावेन व्याप्त्य्-अभावात् ।  
अन्यथा शून्यवाद एव स्यात् +++("अभावकालेऽपि सत्त्वम्", "सत्त्वकालेऽप्य् असत्त्वम्")+++;  
अनेकान्त-वादो वा ।  

न द्वितीयः -  
तद्-असत्त्व एव तद्-विशिष्ट-सिद्धेः;  
न हि विशेषण-सत्त्वं विशिष्ट-विरोधि +++(अपि तु तत्-साधकम्)+++। +++(5)+++

न तृतीयः +++("सत्तामात्रं ने"ति)+++,  
अ-सत्त्वस्य स्व-काल-सत्त्वेन +++(देशान्तरस्थेन)+++ विरोध-ग्रहणात्,  
अन्यथा देशान्तर-सत्त्वेऽपि विरोध-प्रसङ्गेन,  
स एवान्त्य-बौद्ध-पक्षस् स्यात् ।  

**"कारण-प्रात्यभावः"**

यत् तु 

> पश्चाद्भाविनः +++(कार्यस्य)+++ कारण-प्राप्तिर् नास्ति

इति,  
तत्र पौर्वापर्य-नियम-लक्षणा प्राप्तिर् दृष्टत्वाद् अनिवार्या । संयोगादि-लक्षणा तु मा भूद् - अनङ्गत्वात् ।  
ततश् च नाति-प्रसङ्गः +++(←"सर्वस्मात् सर्वं सम्भवती"ति)+++,  
नियामकस्य सिद्धत्वात् ।  

+++(पूर्वोक्त-)+++प्रकाश्य-दाह्यादिषु च  
यथा-दर्शनं कार[काणां]णानां मिथः प्राप्तिर् एवाङ्गम्,  
न तु कार्येण +++(प्रकाश-पक्षे)+++ ज्ञानेन सह, +++(दाह-पक्षे)+++ भस्मादिना वा ।  

**"जन्मनो जन्यत्वम्"**

यस् तु  
जन्मनो जन्यत्वाजन्यत्व-विकल्पेनातिप्रसङ्ग उक्तः,  
नासाव् अस्मत्-पक्षे युक्त-दोषः ।  
न हि वयम् +++(साङ्ख्य-वत् पूर्व-वर्ति-कार्यस्य)+++ अभिव्यक्तिं वा कारण-समवायादिकं वा जन्मेति ब्रूमः,  
किन्तूपादानावस्था-विशेषम् ।  
तस्य कार्यावस्था-सामानाधिकरण्य-व्यपदेशः तादात्म्येन तद्-आश्रय-वृत्तेः;  
एवं ध्वंसादि-सामानाधिकरण्यम् अपि यथायथम् ऊह्यम् ।  
ईदृशस्य जन्मन उपादानावस्थान्तर-साध्यत्वे कारणानवस्था-मात्रम् आपतति;  
सा च न दोष इति सर्वाविगीतम् ।  

यच् च 

> भिन्नत्वे गवाश्वयोर् इव कार्यकारणता न स्यात्,  
> अभिन्नत्वे च कथं सिद्धस्य साध्यत्वम् 

इति, तन् न;  
कारणात् कार्यस्य भिन्नस्यैवोत्पत्ति-दर्शनात् ।  

अन्यया +++(→तर्काभासे ऽनुवर्तिते)+++ बुद्धि+++(=ज्ञान)+++-बोध्यादौ भिन्नत्वादि-विकल्पतः ।  
+++("बुद्धि-बोध्याभेदे स्वविषयता। भेदे विषय-सम्बन्धाभावः।" इति)+++  
बोध्यत्वादि-क्षतेर् न स्यात् स्व-मत-स्थापना ऽपि वः ॥+++(5)+++  

**सद्वारकता**

अथ 

> किंचित्कारेण+++(=द्वारेण)+++ +अकिंचित्कारेण वा कारणत्वम्?  
पूर्वत्र हेतूनां किंचित्कार-जनने ऽपि  
किंचित्कारान्तरापेक्षया ऽनवस्था-  
किंचित्कारस्यापि किंचित्कार-जननापेक्षया।  
उत्तरत्रातिप्रसङ्ग +++(→सर्वस्मात् सर्वम् उत्पद्येत)+++ 

इति । अत्रापि ब्रूमः -  
यत्र किंचित्कारोण हेतुत्वं दृष्टम्, यथा काष्ठादेर् ज्वालादिना, तत्र तथा ।  
न चानवस्था हेतु-संपत्ति-परम्पराया दोषत्वाभावात्; अतिरिक्तस्यात्रानिरूपणात् ।  
यत्र तु द्वार-निरपेक्षं हेतुत्वं  
तत्रापि दर्शन-बलात् किंचित्-कारान्तरं न जनयितव्यम्,  
यतो ऽनवस्था स्यात् ।  
न चातिप्रसङ्गः,  
नियत-पूर्वत्व-ग्राहिणा प्रत्यक्षेणैव तन्-निवारणात् ।  
अन्यथा तद् +++(प्रत्यक्षम्)+++ अपि ते प्रमाणं न स्याद्  
इति विश्वापह्नवः ।  

**"कुर्वतोऽकुर्वतो वा?"**

यच् च 

> कार्यं कुर्वतोऽकुर्वतो वा कारणत्वम्?  
आद्ये कार्यस्यापि पूर्व-सिद्धि-प्रसक्त्या कार्यत्वाभावः ।  
द्वितीये विरोधातिप्रसङ्गाव् 

इति;  
तद् अप्य् अप-ष्ठु, भावि-कार्यानुगुण-व्यापारवत्त्वम् एव कारणस्य कुर्वत्त्वम् ।  
तत्र कथं कार्यस्य स्वस्मात् पूर्व-सिद्धिः ?  
कुर्वत्त्व-निरूपणं तु  
भाविनाऽपि कार्येण +++(कर्तृ-)+++बुद्ध्य्-आरोहिणा सिध्येत् ।  

एतेन निर्व्यापारस् स-व्यापारो वा  हेतुर् इत्य्-आद्य्  
+++(←"कार्यानुगुणतया व्यापारे सति, कथं व्यापारस्य पूर्वसिद्धत्वम्?")+++  
अपि दत्तोत्तरम् ।  

**सापेक्षता**

कार्य-कारणत्वयोः स्व-भावत्वे  
पटत्व-नीलत्वादिवत्  
सर्वं प्रत्यपि स्याताम्;  
अस्वभावत्वे कस्यचिदपि न स्याताम् 

इत्य् अपि  
नियत-+++(कार्य-कारण-)+++प्रतिसंबन्धिक-स्वभावत +++(/सापेक्षत्वात्)+++ एव तद्-उभय-सिद्धेर्  
निरस्तम् ।  
+++(न शुद्ध-कार्यत्वं कस्यचित् स्वभावः। तन्तु-कार्यत्वं हि पट-स्वभावः। )+++

+++(तत्-तत्-कार्य-कारणापेक्षया)+++ दण्डादि-कार्यत्वं घटादि-कारणत्वं वा  
नीलादिवद् एव  
पुरुष-भेदेऽप्य् अविपर्यस्तम् एव ।  

अथ स्यात्,  

> कार्य-कारणभावस्य द्वि-ष्ठत्वे  
द्वयोर् अपि द्वैरूप्याद्  
+++(←एकत्रैव कार्यत्वं, कारणत्वम्, पूर्वभावित्वम्, पश्चाद्भावित्वम् …)+++  
अ-विशेष--विरोध-+++(प्रेरित-)+++भेदापत्तयस् स्युः।  
एक-स्थत्वेऽपि यत्रैकस्मिंस् तत्रैवम् 

इति; तत्र ब्रूमः -  

> कार्ये कार्यत्वं  
कारणे कारणत्वं च वर्तते; तथाऽप्य् अन्योन्य-निरूप्यतया संबन्ध-व्यवहारादि-सिद्धिर् 

इति । 

> स्याद् एतत्,  
>
> न तावद् दण्डादयो मृद्-आद्य्-अवयवाश् च प्रत्येकं घटाद्य्-उत्पादन-शक्ताः ;  
अदर्शनात् ।  
अत एव न समुदिता अपि -  
न हि नद्यस् समेत्यापि दहेयुः ।+++(5)+++  
न च सिकतास् संभूय तैलं जनयेयुः ।  
शक्तानाम् एव संभूय करणे  
सर्वे कृतकरास्+++(=कृतस्य कर्ता)+++ स्युः ।  
शक्तस्य कुर्वतो ऽप्य् अन्याकाङ्क्षायां  
सर्वैर् अपि स्यात् +++(=??)+++।  
>
> तथा च देशादि-व्यवहितानाम् असन्निधेः  
कथं +++(न??)+++ कार्यारम्भः ?  
न हि कार्ये कारणानां साध्यांश-भेदः;  
विभक्त-दशायां समुदाये वा तस्यादृष्टेः ;  
निरंशे गुणादौ च दुर्वचम् +++("न हि कार्ये कारणानां साध्यांश-भेदः"→)+++ एतद् 

इति । अत्रोच्यते -  

> समुदितानां कार्य-करत्वम् एव हि  
प्रत्येकम् अपि[हि] शक्तिः ;  
कथम् अत्र वियुक्तैः कार्य-करणं,  
कथं च समेतेषु कृत-करता ?  
अतश् शक्तस्यापि सह-कार्य्-आकाङ्क्षायाम् अतिप्रसङ्गश् च निरस्तः,  
यावत्-कार्य-सिद्धि-नियत-विषयत्वात् तस्या 

इति । 

> ननु पूर्वं कारणम् इत्य् उक्ते  
नष्टं कारणम् इत्य् उक्तं स्यात् ।  
दृष्टा च मृदिते+++(=पिण्डीकृते)+++ मृत्पिण्डे घटोत्पत्तिः।  
>
> तथा च स्वात्मानम् अलभमानस्य  
कथं परसाधकत्वम् ?  
अन्यथा चिरातिक्रान्तस्य च स्याद् एव कारणत्वम् ।  
तुच्छस्य+++(=शून्यस्य)+++ च कारणत्वे  
कार्यम् अपि तुच्छं स्यात्,  
नित्यं वा

+इति;  
तद् अपि न।  
पूर्व-क्षण-सत्त्वम् एव हि  
कारणस्य कार्योपयोगि ;  
न च तत् तदा नास्ति ।+++(4)+++  
कार्य-क्षणे तु कस्यचिद् असत्त्वं  
न कारणत्व-विरोधि ।  

"पूर्वं नष्टम्" इत्य् अप्य् असाधु ;  
स्थिर-वादे तद्-अयोगात् ।  

पिण्डस्य तु न साक्षात्-कारणत्वम् ।  
न च पिण्डस् तत्-प्रध्वंसो वा ऽत्यन्त-तुच्छः,  
स्व-काले सद्-भावात् । कालान्तरासत्त्वेन तुच्छत्वे प्रत्यक्ष-विषयोऽपि तथा स्यात् ।  
तथा चेयं माध्यमिक-गतिः ।  

अथ ब्रूषे 

> पूर्वत्वम् एव कारणस्य दुर्निरूपम्,  
पूर्व-काल-वृत्तित्वं हि तत्;  
काले च पूर्वत्वम् उपाधिकृतम्;  
स चोपाधिर् यद्य् अयम् एव,  
तदा तदधीनं कालस्य  
पूर्वत्वं कालाधीनं चोपाधेर्  
इत्य् अन्योन्याश्रयः ;  
अन्यापेक्षायां चक्रकम्,  
अनवस्थाऽपि ।+++(4)+++  
कालस्य क्रमवद्-उपाधि-संबन्ध-भेदाद् भेदश् च +++(परिहाररूपेणोक्ते)+++  
+++(उपाधि-सम्बन्ध-)+++कृत्स्न+++(-कालक→पौर्यापर्याभावदोषः)+++--+एक-देश+++(→कालांश→←उपाधिक्रम इत्य् अन्येन्याश्रयः)+++--विकल्प-दुःस्थ 

इति ।  
एवं ब्रुवता किं पौर्वापर्यम् एव न दृष्टम् ?  
दृष्टम् अपि वा बाधितम् ?  
नाद्यः, स्वाभ्युपेत-लोक-व्यवहार-विरोधात् ।  
न द्वितीयः +++(←"पूर्वम् एतत्" इति बाधितः)+++, सर्वेषां  +++(पूर्वत्व-बाधायाम्→)+++नित्यत्व-+++(एतत्त्व-बाधायाम्→)+++तुच्छत्वयोर् अन्यतर-प्रसङ्गात् ।  
अतः काले सत्य् असति वा  
क्रमस् तावद् दुर्-अपह्नवः ।  

क्रमेणोपाधिभिर् योगस् +++(→कालस्य)+++  
साकल्येनांशतोऽपि वा ।  
कालस्य न घटेतेति  
"स्थिर-वादी" +++(←चार्वाकोऽपि)+++ कथं वदेत्  +++(तेनापसिद्धान्तः)+++  
+++(कालांशभेदतो हि स्थिरत्वम्)+++॥  

प्रत्यक्ष-प्रतिरुद्धश् च  क्षण-भङ्ग-परिग्रहः ।  
अपसिद्धान्तम् आदध्यान्  
मानम् अन्यद् अनिच्छतः +++(चार्वाकस्य)+++ ॥  

अथ लोकायत+++(→प्रत्यक्ष)++++अन्त-स्थम्  
अनुमानं च मन्यसे ।  
आगमो ऽप्य् अ-विसंवादी  
तद्-अन्तस् स्थातुम् अर्हति ॥+++(5)+++  

यत्र +++(शास्त्रे)+++ प्रवृत्ति-सामर्थ्यं  
न लोकाद्+++(=प्रत्यक्षाद्)+++ उपलभ्यते ।  
अनुमीयेत तत्रापि  
प्रामाण्यम् अविशेषतः ॥+++(5)+++  

> अस्त्व् एवम्;  
>
> +++({कार्य-नियत}(=व्यापक)-पूर्ववृत्तित्वम् एव कारणत्वं, कार्य-व्यापकत्वे सति कार्य-पूर्व-वृत्तित्वं वा कारणत्वम्)+++  
> तस्य +++(कारणस्य)+++ नियमो न शक्यः  
"अस्माद् एवेदम् अनन्तरम्" इति ।  
> 
> तद् एतन्-नियत-पूर्वत्वं हि न  
जातेर् जातिम् अपेक्ष्य,  
द्वयोर् अपि त्रैकालिकत्वात् ।  
> 
> न च जातेर् व्यक्तिम् अपेक्ष्य,  
सर्वासां जातीनां पूर्वत्वेन,  
कारण-नियमासिद्धेः ।  
> 
> जात्य्-अन्तरापेक्षया+++(=??)+++ कार्यत्वं न दृष्टम्  
> 
> इति चेत् ;  
किम् अतः पूर्वम् एतज्-जाति-कार्यत्वम् अपि दृष्टम् ?  
>
> एक-व्यक्तेश् च नियमो दुर्ग्रहः,  
+++(नियमस्य बहुव्यक्तिषु)+++ अननुवृत्तेः;  
कृत्तिका-रोहिण्योर् अपि +++(एकतरदर्शनेनापरोदयानुमाने)+++ ह्य् +++(भिन्न-दिन-)+++उदय-भेदेष्व् एव व्याप्तिर् गृह्यते, +++(नैकस्मिन्नेव तार-द्वन्द्व-व्यक्तौ)+++ ।  
एतेन व्यक्तेर् जात्य्-अपेक्षया वा  
व्यक्त्य्-अपेक्षया वा  
पूर्वत्व-नियमोऽपि प्रत्युक्त 

इति ।  
अयम् अप्य् +++(अस्मद्-)+++अनुक्त+उपालम्भः;  

> एतद्-धर्मकाद् एतद्-धर्मकम् उपजातम्  

इति जात्य्-उपाधि-क्रोडी-कृत-रूपेण  
व्यक्तिषु नियम-सिद्धेः ।  
यथा-दर्शनं चेयत्ता-नियम-रहित--निरुपाधि-निर्व्यभिचार--भूयो-दर्शन--बलेन  
व्याप्ति--सिद्धिश् चानुमाने वक्ष्यते ।  
न च 

> सर्वस्मात् तादृशात्  
तादृशं सर्वम् अनियतं वा स्याद्  

इति शङ्कनीयम् -  
तथा व्याप्तेर् अग्रहणात्।  
तद्-विरुद्धा च ते प्रार्थना मोघैव । 

तृणारणि-मण्य्-आदिषु च  
वह्न्य्-आद्य्-उत्पत्तौ  
सामान्यतो विशेषतश् च  
हेतु-कार्य-भावो मन्तव्यः ।  

> +++("अरणि-मणिभ्याम् भिन्नाव् अग्नी" इति विशेषतः परिहार उक्तश् चेत्)+++  
> तत्र कार्य-वैजात्यं न दृश्यत 

इति चेन् न;  
अनुपलब्ध-वैषम्याणाम् अप्य्  
आयुर्वेदादिषु +++(अनुमानतः)+++ शक्ति-भेद-सिद्धेर्  
अवान्तर-वैजात्यस्य स्वीकार्यत्वाद् इति ।  

सांख्य-सौगत-चार्वाकैर्  
अन्येऽप्य् एवम् उपप्लवाः ।  
प्रयुक्ताः प्रतिवक्तव्याः  
प्रतिष्ठित-नय-स्थितैः ॥  

यद् अत्र माध्यमिक-मत-स्थैर् उच्यते -  

> +++(कार्य-कारण-सम्बन्ध-निरूपणे)+++  
> "पूर्व-संबन्ध-नियमे  
हेतुत्वे तुल्य एव नौ +++(सद्-असद्-वादिनोः)+++ ।  
हेतु-तत्त्व-बहिर्-भूत-  
सत्त्वासत्त्व-कथा वृथा ॥" 

इति,  
तत्रोच्यते - 

> प्राक्-काल-नियतत्वेन  
कारणं प्रमितं न वा ।  
आद्ये तद् एव तत्-सत्त्वम्,  
अन्यथा नियमोऽपि न ॥+++(5)+++  

अन्यद् अपि यद् उक्तम् -  

> +++("सद् एव कारणम्" इत्यत्र)+++  
> "+++(विशेषण-भावेन)+++ अन्तर्-भावित-सत्त्वं चेत्  
कारणं +++(सत्त्व-विशिष्टं)+++ तद् असत् ततः +++(विशेषणाद् भिन्नम्)+++।  
नान्तर्-भावित-सत्त्वं चेत्  
कारणं +++(धर्मि-मात्रं)+++ तद् असत् ततः ॥" 


इति,  
अत्र "तद् असत् तत" इत्यत्र  
स्थाने "सद् इदं तत" इति पाठ्यम् । +++(5)+++

विशेषणतयोपलक्षणतया वा  
सत्ता-संबन्धिनि  
नासत्त्वारोपश् शक्यत  
इति ।  

<details open><summary>विश्वास-टिप्पनी</summary>

तयैव तर्काभास-भाषयोत्तरम् -

+++("सद् एव कारणम्" इत्यत्र)+++  
अन्तर्-भावित-सत्त्वं चेत्  
कारणं +++(सद्-विशिष्टत्वेन)+++ सद् इदं ततः।  
नान्तर्-भावित-सत्त्वं चेत्  
कारणं +++(उपलक्षणया)+++ सद् इदं ततः॥" 


किञ्चित् कारणम् क् इत्य् उच्यताम्।  
क् असत्त्व-वत्  === क् ∈ असन्तः।   
{∈ असत्} इत्य् एतद् एव असत्त्वम्।  
</details>


"सत्त्वं च सद्-असद् वे"ति  
विकल्प्यानिष्ट-कल्पने +++(→"सत्त्वम् अप्य् असत् - सत्त्वाभावात्; अन्यथा ऽनवस्था")+++ ।  
असत्त्वं सद् असद् वेति  
विकल्प्योत्तरम् ऊह्यताम् +++(→"यद्य् असत्त्वं असत्, तर्हि सद् एव तत्।")+++ ॥+++(5)+++  


<details open><summary>विश्वास-टिप्पनी</summary>

{∈ सन्तः} इत्य् एतद् एव सत्त्वम्।  
सत्त्वस्यापि सत्त्वम् मन्यतां नाम - का हानि?  
अनवस्था न भवति - यतः सत्त्वम् एकैव व्यक्तिः।  
सत्त्वे सत्त्वम् = खे सत्त्वम् = भूमेः सत्त्वम्। सम्बन्धसूचनमात्रं तत्।  
माध्यमिकेनात्रैव दोषः कृतः। 

यद्य् असत्त्वम् असत् (नाम तस्यासत्त्वं वर्तते),  
तर्हि सद् एव तत्।   
तर्हि, असत्त्वम् ∈ सन्तः।  
"तर्हि क् असत्त्व-वत्, ततः सत्त्ववद् अपि, ततो विरुद्ध-धर्मवत्।"  
इति तु कुतर्को भवति।  
</details>


+++(कार्य-कारण-भाव-तिरस्कारे)+++  
स्व-क्रियादि-विरोधश् च  
+++(चार्वाक-)+++सूत्र-प्रभृति--दुस्-तरः ।  गुरु-शिष्यादि-वाक्यानां  
परबोधार्थता यतः ॥  

तेभ्यश् चैतन्यम् इत्यादि  
वदता गुरुणा स्वयम् ।  
किण्व्-आदिभ्यः प्रसिध्यन्ती  
मद-शक्तिर् निदर्शिता ॥  

प्रत्यक्षाल् +++("लोकायते"→)+++ "लोक"-शब्दोक्ताद्  
अधिकं च तद् "आयतम्" ।  
अभाष्यत भवत्-पूर्वैः  
प्रत्यक्षं चार्थ-साधकम्  +++(कार्य-कारण-भावतः)+++ ॥  

अर्थ-कामौ पुमर्थौ च  
दृष्टोपायैर् उदीरितौ ।  
प्रीयसे दूयसे च त्वं  
बिभेषि च ततस् ततः  
+++(कार्य-कारण-भावतः)+++॥  

इष्टं प्राप्तुम् अनिष्टं च  
निवर्तयितुम् उद्यतः ।  
तत्-सिद्धौ +++(कार्य-कारण-भावतः)+++ चरितार्थत्वं  
लोकवत् किं न मन्यसे ॥  

बुभुक्षुर् अन्नम् आदत्से  
श्व-भक्ष्यादि जहासि च ।  
परोक्त्या प्रतिपद्यार्थं  
प्रतिब्रूषे जिगीषया  
+++(कार्य-कारण-भावतः)+++॥  

+++(कार्य-कारण-भावम् आदायैव)+++  
तत्त्वावधारणार्थं वा  
वादे किं न प्रवर्तसे ।  
स्वयं वा मान-तर्काभ्यां  
किं न किञ्चित् परीक्षसे ॥ ३२ ॥
</details>

<details><summary>नरसिंह-देवः आनन्ददायिनी - ३२</summary>

कार्यकारणभावसमर्थनार्थमाक्षेपसंगतिमाह - नन्विति । पक्ष च - तुष्टयमिति -वैनाशिकार्धवैनाशिकसाङ्ख्यसिद्धान्तिपक्षचतुष्टयमित्यर्थः । अथ तदेति - कारकव्यापारात्पूर्वस्मिन् काले इत्यर्थः । किं कारणेन सह जायते पूर्वं वा पश्चाद्वा जायते? इति विकल्पक्रमः । आद्ये इति - सव्येतरविषाणवद्विनिगमकाभावा(वात्कार्यकालाव्यवस्था न स्या)दिति भावः । लोकेति - पूर्ववर्तिन एव लोके कारणत्वव्यवहारादित्यर्थः । पूर्वसिद्धत्वमेवोपपादयति - न चोत्तरेति । तत्र हेतुमाह - उभयेति । तस्याः - प्राप्तेः सम्बन्धतया सम्बन्धिद्वयपूर्वकत्वादिति भावः । अप्राप्तोत्पादने इति - अविशेषादिति भावः । यावद्विनाशमिति - घटस्यैव जनिधात्वर्थ(र्थत्वे)त्वात् तस्य वर्तमानत्वात् धात्वर्थवर्तमानकाले वर्तमानप्रयोगस्योचितत्वादिति भावः । पटो जायत इति - घट(स्वरूप)स्यैव जन्म(नि)त्वे तस्य पटस्वरूपत्वाभावादित्यर्थः । तस्याऽपि जन्मत्वेऽननुगम इति भावः । किञ्च घटस्वरूपस्यैव जन्मत्वे पटो जायते इति प्रयोगात् पटस्यैव घटात्मकत्वं वाच्यं; तथा च घटपटशब्दयोः पर्यायत्वं च स्यादित्याह - घटपटशब्दयोरिति । भिन्नाभिन्नत्वादीति - कार्यं कारणाद्भिन्नमभिन्नं वेति (विकल्पे) इति(त्यर्थः) भावः । कारणं किञ्चित्कारेण कार्यं जनयति उत तद्द्विनेत्यादिविकल्प आदिशब्दार्थः । समाहारद्वन्द्व इत्याह - हेतुश्चेति । 'तृतीया तकृतार्थेन' 'कर्तृकरणे कृता' इति वा समास इत्याह - हेतुनेति । युक्ताङ्गं - प्रागसत्त्वं । अयुक्ताङ्गस्वीकार आदिशब्दार्थः । अयुक्ताङ्गं च प्राक्सत्वकारणसंयोगादिः । दुष्टत्वं दोषः । अनिष्टकोटीति - प्राक्सत्त्वकारणप्राप्त्यादिरित्यर्थः । अन्यत्र प्रागसतोऽप्राप्तस्योत्पादने । वक्ष्यमाणा उत्तरगतिः । उत्तरगतिमेवोपपादयति -यदत्रेत्यादिना । चार्वाकोऽपि घटपटादि नित्यतया तुच्छतया वा नाङ्गीकरोति । किं तु निर्हेतुकं । तत्र(तथाच)प्रागसत्त्वमनुमतमेवेति स्वमतविरुद्धभाषणमित्यर्थः । प्रकारान्तरेणापि विरुद्धतामाह - प्रागसत्त्वविशेषितमित्यादिना । प्रागसत्त्वे कार्यत्वं न स्यादित्यत्र प्रसङ्गे कार्यत्वस्य प्रागसत्त्वविशिष्टसत्त्वस्वरूपस्य विशेषणं न स्यादिति वा विशेषणविशेष्योभयं न स्यादिति वा विशेष्यस्वरूपं न स्याादति वेति विकल्पार्थः । कस्यापीति - विशेषणस्य प्रागसत्त्वस्याभावः सत्त्वमेव । तथा च स्वाभावकाले स्वसत्त्वं स्यादिति प्रसङ्गार्थः । तथा च विरोधेन व्याप्त्यभाव इत्यर्थः । अन्यथा - प्रतियोगिनः स्वाभावकालिकत्वे । एकावच्छेदेन स्वाधारसंबन्धारोप्यकतदधि(स्वाधिकरणत्वाभिमताधि) करणकव्यासज्यवृत्तिधर्मेतरधर्मावच्छिन्नस्वसमानकालिकाद्यभावप्रतियोगित्वादेः शून्यताप्रयोजकत्वादिति भावः । अनेकान्तेति - शून्यत्वानङ्गीकारे सत्त्वासत्त्वरूपेणानेकान्तवाद इत्यर्थः । तदसत्त्वं एवेति - प्रागसत्त्वरूपविशेषणसत्त्व एव प्रागसत्त्वे सति सत्त्वरूपविशिष्टसिद्धेरित्यर्थः । न हीति - विशेषणसत्त्वस्य विशिष्टसिद्ध्यनुकूलत्वात् प्रागस-त्त्वरूपविशेषणं तद्विशिष्टसत्त्वस्य न विरोधीत्यर्थः । अन्यथेति - असत्त्वस्य सत्त्वमात्रविरोधित्वे इत्यर्थः । कार्यस्य कारणप्राप्तिर्वक्तव्येत्यत्र यथाकथञ्चित्प्राप्तिर्वक्तव्येति उत संयोगादिलक्षणेति विकल्पमभिप्रेत्य आद्य आह - पौर्वापर्येति । द्वितीये आह - संयोगेति । प्रकाश्यदाह्यादावपि कार्यप्राप्तिर्नास्ति किंतु कारणानामेव यथादर्शनं मिथः प्राप्तिरिति नातिप्रसङ्ग इत्याह -प्रकाश्येति । नासाविति - चार्वाकोपि घटपटादिवस्तुनो न नित्यतामभ्युपैति । किंतु तस्य सादितां निर्हेतुकं जन्म च । तत्रोक्तो दोषः स्वस्यैव दोषो नास्मत्पक्ष इति(त्यर्थः) भावः । ननु त्वत्पक्षेऽप्यभिव्यक्त्यादिकमुत्पत्तिश्चेद्दोषस्समान इत्याह - न हि वयमिति । अभिव्यक्तिपक्षे अभिव्यक्तिरभिज्यज्यते न वेत्यादिविकल्पदोषस्स्यात् । कारणसमवायपक्षेऽपि स सिद्धो न वेत्यादिविल्पदोषस्स्यादित्यर्थः । उपादानावस्थाविशेषमिति - उपादाननिष्ठो यो घटाद्य-वस्थाव्यवहितप्राक्कालावस्थाविशेषः तमित्यर्थः । यद्वा आद्यक्षणावच्छिन्ना घटाद्यवस्थैवेत्यर्थः । ननूपादानावस्थाया मृदादिनिष्ठतया घटादिकार्यनिष्ठत्वाभावात् कथं घटो जायत इति सामानाधिकरण्यव्यपदेश इत्यत्राह - कार्यावस्येति । उत्पत्त्यवस्थाश्रयवृत्तित्वाद्व्यपदेश इत्यर्थः । तदेव तु कुत इत्यत आह - तादात्म्येनेति । उत्पत्त्यवस्थाश्रयस्य कार्यावस्थाश्रयस्य च तादात्म्यादित्यर्थः । एकमिति - यदवस्थाश्रयवृत्तित्वं यस्य तस्य तत्सामानाधिकरण्यव्यवहारप्रयोजकत्वमित्यङ्गीकारात् ध्वंसावस्थासामानाधिकरण्येन ध्वस्तो घट इति व्यपदेश इत्यर्थः । ननूपादानावस्थाया जन्मत्वेऽपि प्रागसत्त्वेन साध्यत्वादनवस्था स्यादित्यत आह - ईदृशस्येति । सर्वाविगीतमिति - बीजीङ्कुरादौ तथा दर्शनादिति भावः । अन्यथेति - दर्शनस्यानियामकत्वे इत्यर्थः । घटबुद्धिर्घटाद्भिन्ना न वा? आद्ये पटवत् तद्विषया न स्यात् । द्वितीयेऽपि स्वयं तद्विषया न स्यात् । बोध्यं बुद्धिसंबद्धं प्रकाशते असंबद्धं वा? आद्येऽपि स संबन्धस्संबद्धोऽसंबद्धो वा? प्रथमेऽनवस्था; द्वितीये संबन्धस्यासंबद्धत्वे तन्मूलकबोध्यसंबन्धस्याप्यभावेन प्रकाशाभावादिति प्रसङ्गयोः प्रसङ्गः; अत एवाद्यद्वितीयोऽपि नेत्यादि (त्याद्य)विकल्पसंभवादिति भावः । किञ्चित्कारः - व्यापारविशेषः । प्रकारान्तरेणाप्यनवस्यामाह - किञ्चित्कारस्यापीति । किञ्चित्कारस्यापि कार्यजननार्थं किञ्चित्कारापेक्षायां द्वितीयाऽनवस्थेत्यर्थः । उत्तरत्रेति - अकिञ्चित्कुर्वतोऽपि जनकत्वे विशेषाभावात्तन्तुभिरपि घट उत्पद्येतेत्यर्थः । अतिरिक्तस्येति -हेतुसम्पत्तिपरम्परातिरिक्तस्येत्यर्थः । अन्यथेति - प्रत्यक्षस्य नियामकत्वाभावे प्रत्यक्षमात्रप्रमाणवादिनस्तवार्थसिद्धिरेव न स्यादित्यर्थः । आद्ये कार्यस्यापीति - कृतिनिरूपकस्य कर्मणोपि प्राक्सत्त्वनियमादिति भावः । द्वितीये इति - अकुर्वतो जनकत्वरूपकुर्वत्त्वं विरुद्धं कृतिमत्त्वामावेऽपि जनकत्वे सर्वं सर्वस्य कारणमित्यतिप्रसङ्गश्चेत्यर्थः । अपष्ठु - असारं । एतेनेति - पूर्वत्र कृतिरूपव्यापारविशेषः अत्र क्रिया(कृति)रूप साधारणव्यापारमात्रमिति भेदो ज्ञेयः । स्वभावत्वे इति - न हि घटस्वभावः कस्यचित् कस्यचिन्नेति संभवति । स्वभावत्वव्याघातादिति भावः । अस्वभावत्वे इति - तद्धर्मत्वाभाव इत्यर्थः । नियतप्रतिसम्बन्धिकेति - कार्यकारणत्वे स्वभावावेव । न चातिप्रसङ्गः; संयोगादिवत्प्रतिसंबन्धिनियमादित्यर्थः । स्वभावत्वमेवोपपादयति - दण्डादीति । यथा नीलादिकं धर्मिविशेषनियतमपि तस्य स्वभावः पुरुषविशेषनियतं च न भवति तद्वदित्यर्थः । विपर्यस्त -विपरीतं तदन्यदिति यावत् । अविशेषेति - कार्यस्यापि कारणत्वं कारणस्य कार्यत्वं कार्यकारणयोस्स्वस्वापेक्षया पूर्वभावित्वपश्चाद्भावित्वरूपविरोध एकस्यैव कार्यकारणरूपेण भेदश्च स्युरि(स्यादि)त्यर्थः । एकस्थत्वेऽपि - कार्यकारणयोरन्यतरमात्रवृत्तित्वेऽपि । यत्रेति - यत्र कार्यकारणभाववै(भावोद्वे)रूप्यं तत्र उक्तदोषाः स्युरित्यर्थः । ननु मृदादयश्शक्ताः कार्यं जनयन्त्यशक्ता वेति विकल्मभिप्रेत्य द्वितीयं दूषयति - न तावदिति । अशक्ताना जनकत्वं व्याहतमिति भावः । आद्यं दूषयति - शक्तानामिति । एकस्यापि शक्तत्वेन कार्यस्य करणादितरैरपि तस्य करणे कुतः करणत्वमितीतर(कृतकरत्वमिति सहकारि) वैयर्थ्यमिति भावः । सर्वैरपि स्यादिति - अविशेषादिति भावः । अस्तु को दोष इत्यत्राह - तथा चेति । एकघटव्यक्त्युत्पत्तौ दण्डादिकारणताव(त्पत्तिस्थदण्डत्वादिकारणत्वाव)च्छेदकावच्छिन्नयावद्भिर्भवितव्यमिति देशादिव्यवहितानां सन्निध्यसंभवादुत्पत्तिरेव न स्यादित्यर्थः । ननु सन्निहितं कारणं कार्ये कञ्चिदंशं जनयति; असन्निहितं च यदा सन्निधास्यति तदेतरांशं जनयतु कथं कार्यानारम्भ इत्यत्राह - नहि कार्ये इति । एतदिति - जन्यजनकत्वमित्यर्थः । यावत्कार्यसिद्धीति -एककार्यनिरूपितानि यावन्ति कारणतावच्छेदकानि प्रत्येकं तावदवच्छिन्नयत्किञ्चित्सत्त्व एव कार्यदर्शनादिति भावः । नन्विति - पूर्वकाल इत्यादौ पूर्वपदस्यातीतार्थकत्वादर्शनादित्यर्थः । अन्यथेति - स्वरूपाभावस्योभयत्र तुल्यत्वादिति भावः । उपादानसमानस्वभावत्वादिति भावः । तुच्छस्य सार्वकालिकत्वात् कार्योत्पादे विलम्बात् तुच्छकारणानन्तरक्षणवर्तिप्रागभावप्रतियोगित्वं न स्यादित्यर्थः । अन्ये तु -तुच्छस्य सार्वकालिकतया सार्वकालिककार्यपरम्परा स्यादित्यर्थ इत्याहुः । किं कारणमात्रस्य स्वकार्यकालसत्त्वं वक्तव्यं कारणविशेषस्य वा? इति विकल्प्य आद्यं प्रतिवक्ति - पूर्वक्षणसत्त्वमिति । द्वितीयं प्रतिवक्ति - कार्यक्षण इति । निमित्तस्यासत्त्वं न विरोधि उपादानस्यासत्त्वं विरोध्यप्यत्र नास्तीति भावः । तदेवोपपादयति - पूर्व(मिति)मेवेति । पिण्डत्वावस्थानाशेऽपि मृद उपादानस्य सत्त्वादित्यर्थः । पिण्डस्येति - पिण्डावस्थाया इत्यर्थः । न साक्षादिति - परिचायकत्व(मात्र)मित्यर्थः । स्वकाले इति - सार्वकालिकासत्त्वमेव हि तच्छत्वमिति भावः । असत्त्वमात्रमेव तुच्छत्वप्रयोजकं लाघवादित्यत्राह - कालान्तरेति । प्रत्यक्षविषयस्यापि कालान्तरासत्त्वादिति भावः । कृस्नैकदेशेति - कालः क्रमादुपाधिभिः कार्त्स्न्येन संबध्यते अथैक(थवकै)देशेन? न प्रथमः; सर्वोऽपि कालः पूर्वो वा परो(रोऽपि)वेति पूर्वापरविभागो न स्यात् । न द्वितीयः; एकदेशाभावादिति विकल्पदुःस्थत्वादित्यर्थः । स्वाभ्युपेतेति - स्वाभ्युपेतव्यवहारविरोधो लोकव्यवहारविरोधश्चेत्यर्थः । पूर्वः पर इति व्यवहारस्य सर्वसिद्धत्वादहेतुकस्य नोत्पत्तिः । 'पूर्वं नैव स्वभावतः' इति चार्वाकव्यवहाराच्चेति भावः । सर्वेषामिति । इदं पूर्वमिदं परमिति पौर्वापर्यविशिष्टप्रतीतिर्दृश्यते; तत्र विशेषणीभूतपूर्वत्वमात्रबाधे नित्यत्वं; विशेष्यबाधे विशिष्टबाधे च तुच्छत्वं स्यादित्यर्थः । ननु कालानभ्युपगन्तुः कथमित्यत्राह - अतः काल इति । कालशब्दवाच्यस्य कस्य चित् तैरप्यभ्युपगन्तव्यत्वादिति भावः । कृत्स्नैकदेशविकल्पं परिहरति - क्रमेणेति । तस्यैकस्य कालस्य क्रमेणोपाधियोगो वक्तुं शक्यः । क्षणिकत्वपक्ष एव परं वक्तुं न शक्यते । एकेनानेकेषामानन्तर्येण योगः क्रमवदुपाधिसंबन्धः । न च कृत्स्नैकदेशविकल्पदोषः उभयथाऽपि दोषाभावात् । न च सर्वस्यापि पूर्वपरत्वयोः प्रसङ्गेन विभागाभावः; तत्तत्पूर्वोपाधिकाले सर्वस्य पूर्वत्वात् तत्तत्परो(तत्तदप)पाधिकाले सर्वस्य परत्वाच्च । न चैकदेशासंभवः; सततपरिणामवादिभिरस्माभिस्तद(स्या)ङ्गीकारे विरोधाभावाच्चेत्यर्थः । ननु क्षणभङ्गाङ्गीकारात् क्रमवदुपाधियोगो न घटते इत्याशङ्क्य किं प्रत्यक्षेण क्षणभङ्गस्वीकार उतानुमानेन? इति विकल्पमभिप्रत्ये आद्यं दूषयति - प्रत्यक्षेणेति । प्रत्यभिज्ञारूपप्रत्यक्षेण स्थैर्यगोचरेणेत्यर्थः । द्वितीयं दूषयति - अपसिद्धान्तमिति । तव प्रत्यक्षादन्यस्याप्रमाणत्वादिति भावः । लोकायतान्तस्स्थमिति - लोकायतं - चार्वाकशास्त्रं तत्रानुमानमप्यन्तर्गतं तथा च नापसिद्धान्त इति भावः ।  
केचित्तु(अन्येतु) लोकायतान्तस्स्थं - (लोकायतं तटस्थं) प्रत्यक्षान्तर्गतमित्यर्थ इत्याहुः ।  
आगमोऽपीति तुल्यत्वादिति भावः । 

किञ्च अनुमान-प्रामाण्यम् आवश्यकम् इत्य् आह - यत इति ।  
**यतो लोकात्** प्रत्यक्षात् ।  
प्रवृत्ति-सामर्थ्यं - प्रवृत्ति-जनकता ।  
प्रामाण्य-संदेहादिना नोपलभ्यते  
तत्राप्य् अ-विसंवादि-प्रत्यक्षाविशेषात्  
प्रामाण्यम् अनुमीयेत  
ततः प्रवृत्तिः - अन्यथा प्रवृत्तिर् न स्याद् इति भावः ।  
अस्त्वेवमिति  - अस्मादेवेदमनन्तरमिति तस्य कारणस्य नियमो ग्रहीतुं न शक्य इत्यर्थः । तदेवोपपादयति - तदेतदिति । कारणनियमासिद्धेरिति - तन्तुजातिः पटकारणमिति नियमो न सिद्ध्येदित्यर्थः । एतज्जातीति - तन्तुजातीत्यर्थः । एकव्यक्तेरिति रासभादितुल्यत्वादिति भावः । ननु कृत्तिकारोहण्यादावेकव्यक्तिकत्वेऽपि व्याप्तिग्रहो दृष्ट इत्यत्राह - कृत्तिकेति । तत्राप्यनयोरुदयानां भिन्नभिन्नानामनेकेषामेव व्याप्तिर्गृह्णत इत्यर्थः । एतेनेति - एकव्यक्तौ(क्तेः)नियमस्य(मेन) दुर्ग्रहत्वादि(त्वेने)त्यर्थः । अनुक्तोपालम्भ इति - जात्याद्यपेक्षया जन्यजनकभावस्यानुक्तेरिति भावः । तर्हि किमुक्तमित्यत्राह - एतद्धर्मकादिति । दण्डत्वादिधर्मकात् घटत्वादिधर्मकं जातमित्यर्थः । जात्युपाधीति - तथा च यद्धर्मावच्छिन्नं प्रति यद्धर्मावच्छिन्नमनन्यथासिद्धिनियतपूर्वं तद्धर्मावच्छिन्नं तद्धर्मावच्छिन्नाज्जातमिति जात्युपाधिक्रोडीकारेण व्याप्तिग्रहसंभवादित्यर्थः । ननु सहचारदर्शनोपाध्यभावनिश्चयव्यभिचारज्ञानविरहाणां व्याप्तिग्राहकत्वं वाच्यं; सहचारदर्शनमात्रस्य व्यभिचारिसाधारण्यात् भूयोदर्शनानां त्रिचतुरादिभावेनाननुगतत्वात् उपाधेर्योग्यायोग्यरूपत्वेन तदभावस्य दुरवधारणत्वात् भूतभाव्यसन्निकृष्टव्यक्ति(वस्तु)षु व्यभिचारसंदेहेन व्यभिचारज्ञानविरहस्याप्ययोगा न्न (तैः) व्याप्तिग्रह इत्यत्राह - यथादर्शनं चेति । निरुपाधिः -उपाध्यभावनिश्चयः । निर्व्यभिचारः - व्यभिचारज्ञानविरहः । भूयोदर्शनं - भूयस्सहचारदर्शनमित्यर्थः अनुमान इति - अनुमाननिरूपणावसरे इत्यर्थः । सर्वस्मात् - दण्डचक्रादितः । सर्वं - घटपटादिकमुत्पद्येत । यद्येका सामग्रीति न्यायादेकमेवोत्पद्यते तथासति अनियतो घटः पटो वा जायेतेत्यतिप्रसङ्गश्च नास्तीत्याह - न चेति । तद्विरुद्धा चेति । एतज्जातीयादेतज्जातीयमुत्पद्यत इति व्याप्तिग्रहविरुद्धा सर्वानियतोत्पत्तिप्रार्थनेत्यर्थः । नन्वेतज्जतीयादेतज्जातीयमुत्पद्यत इति व्याप्तिग्रहो नोपपद्यते; तृणजातीयाद्वह्निजातीयमिति व्याप्तेरभावात् तदभावेऽपि वह्नि(मण्यादेरपि वह्निजातीय)दर्शनात् । एवं मण्यादिजातीयादपीति चोद्यं परिहरति - तृणारणीति । एक(जातीय)शक्तिमत्त्वेन त्रयाणां वह्निजातीये कारणत्वं । यद्वा - वह्निफूत्कारादिसमवधानस्थले यज्जातीये (तीयसमवधाने सति वह्निजाती (यकार्यं) यो(यस्यो)त्पत्तिः यज्जातीयाभावे वह्निजाती(याभावः)योत्पत्त्यभावः इति सामान्यकार्यकारणभावः न वह्नित्वावान्तरजातिविशेषावच्छेदेन विशेषकार्यकारणभावश्चेत्यर्थः । अनुपलब्धेति । तृणादिजन्येषु वैषम्यमुपलभ्यत एव; तथाऽप्यनुपलम्भमात्रान्नाभाव डति भावः । साङ्ख्येति - कार्यकारणभावस्यानतिप्रसक्तस्य दुर्वचत्वात् ग्राहकस्यापि दुर्निरूपत्वात् पूर्ववृत्तं च कारणं वाच्यम्; पूर्वत्वं च कार्यप्रागभावावच्छिन्नकालत्वम् । प्रागभावत्वं च प्रतियोगिजनकाभावत्वम्; तथाचात्माश्रय इत्याद्यन्येऽप्युपप्लवाः प्रतिष्ठितनयस्थितैः -सम्यगभ्यस्तन्यायैः पुरुषैः प्रतिवक्तव्याः - परिहरणीया इत्यर्थः । तत्प्र(त्परिहारप्र)कारस्तु - न च लक्षणस्यानिर्वचनमात्रेण वस्तुनोऽभावः; इक्षुक्षीरादिमाधुर्यवैजात्यविलोप(त्याभाव) प्रसङ्गात् । प्रतियोगित्वादिवत् स्वरूपसंबन्धविशेषत्वेनाप्यन्तत उपपत्तेः । अनन्यथासिद्धनियतपूर्ववृत्तित्वा (सत्त्वा)दिना निर्वच(चनसंभवाच्च)नोपपत्तेश्च । नापि ग्राहकाभावः; अनन्यथासिद्धान्वयव्यतिरेकादेर्ग्राहकत्वात् । नापि पूर्वत्वनिर्वचनप्रयुक्तदोषः; विनाश्यभावावच्छिन्न(श्यभाव)त्वादिना निर्वचनसंभवादिति । ननु सतः कार्यकारणभावो नोपपद्यते कार्यकारणभावस्य सत्त्वाधीनत्कभावेन असत्त्वनियतत्वादिति खण्डनोक्तिमनुवदति - यदत्रेति । अन्ये तु ननु सर्वशून्यवादे कार्यकारणभाव एव न संभवति; शून्यस्य किञ्चिदपेक्षया पूर्वसत्त्वाभावात् । तथा च भ्रान्तिसिद्धस्यापि कालविशेषे उत्पत्तिः कालविशेषे प्रतीतिरित्याद्यनुपपन्नमित्याशङ्क्य पूर्वकालसत्त्वमात्रमतिप्रसक्तं; नियतसत्त्वविवक्षायां पूर्वकालनियतत्वमेव लाघवादस्तु; तच्च वादिप्रतिवादिनोस्समानमेव । सत्त्वं तु गौरवादनन्तर्भूतम् । तथा च कारणत्वानन्तर्गतसत्त्वासत्त्वविचारो व्यर्थ इति माध्यमिकमतस्थो(मतैकदेश्यु)क्तं दुरुक्तमिति प्रसङ्गाद्दूषयितुमनुभाषते - यदत्र माध्यमिकमतस्थैरिति इत्याहुः । अस्मिन्पक्षे माध्यमिकग्रन्थ एव किञ्चिद्विषमं खण्डनेनानूदित इति ध्येयं । माध्यमिकमतस्थत्वं माध्यमिकमतानुसरणात् । यद्यपि खण्डने -  
अन्तर्भूतबहिर्भूतसत्त्वासत्त्वकथा वृथा ।  
इति किञ्चिद्विकृतं पठ्यते; तथाऽपि उत्तरत्र अन्तर्भावितेति तद्ग्रन्थोपादानात् लेखकाधीनं तद्वैषम्यमिति केचिदाहुः । अन्ये तु - माध्यमिकमतस्थः खण्डनकारः उच्यते । उत्तरत्रान्यदपीति खण्डनग्रन्थानुवादादित्याहुः । तदेव - प्रमितत्वमेव । प्रमितत्वं - अबाधितमानविषयत्वम् । नियतत्वम् च नियमेन सत्त्वं । तथा च सत्त्वघटितं कारणत्वमिति सत्त्वशून्यमते कारणत्वं दुर्वचमित्यर्थः । तदुक्तमन्यदपि दूषयितुमनुभाषते - अन्यदपीति । (अद्वैतमतं दूषयितुमनुभाषते) - अन्तर्भावितस(त्त्वं)त्तं चेत्कारणमिति । सत्त्वविशिष्टं कारणं चेत् - सत्त्वस्यापि कारणकोटिप्रवेशश्चेदिति यावत् । पूर्वसत्त्वं सत्त्वविशेष्ये विशेषणीभूतसत्त्वे वा नास्तीत्यसतः कारणत्वमायातमित्याह - तदसदिति । न हि स्वविशिष्टे स्वस्मिन् वा स्वस्य वृत्तिर्युज्यते; न च सत्त्वान्तरं; तस्यासत्त्वे तद्विशिष्टस्याप्यसत्त्वं स्यात् । नान्तर्भावितेति - अन्तर्भावितसत्तं न भवतीति न समासः । तथा सत्त्वस्याप्रवेशादसतः कारणत्वं तत एवायातमित्यर्थः । त्वदुक्तमेव 'तदसत्ततः' इत्यत्र तदसदिति स्थाने सदिदमिति पदप्रेक्षपेण तव दूषणं भवतीत्याह - अत्रेति । इदं (कारणं) तत् सदेवेत्यर्थः । तदेवोपपादयति - विशेषणतयेति । उभयथाऽपि सत्ताश्रयत्वात्कारणस्येति भावः । ननु सत्तायास्सत्ताश्रयत्वेऽनवस्था । तदनाश्रयत्वे तस्या असत्वे(न)कारणस्याप्यसत्त्वमित्यत्राह - सत्त्वं चेति । सुदसद्वेति - कारणस्यासत्त्वं सन्न वा? आद्येऽनवस्था सत्त्वान्तरापत्तिश्च । असत्त्वस्यासत्त्वे सत्त्वाश्रयत्वेनाभिमतस्यासत्त्वशून्यतया सर्वसत्त्वं स्यात् । द्वितीये तु असत्त्वस्यैवासत्त्वाभावरूपसत्त्वाश्रयतया(त्वात्) सत्त्वं; अवर्जनीयतया तद्वदेव सर्वस्यासत्त्वमिति भावः । पूर्वोक्तं स्वक्रियाव्याघातं विशदमाह - स्वक्रियादिति सूत्रप्रभृति - त्वदीयशास्त्रभूतसूत्रमारभ्येत्यर्थः । तत्र हेतुमाह - गुरुशिष्येति । परबोधनार्थत्वं परप्रतिपत्तिप्रयोजनकत्वं; तच्च साध्यसाधनभावनिबन्धनमिति भावः । त्वयैव लोकसिद्धकार्यकारणभावस्य दृष्टान्तीकरणादपि विरोध इत्याह - किण्वादिभ्य इति । तदीयभाष्यविरोधमप्याह - प्रत्यक्षादिति । अधिकं -अधिरुपरिभावार्थः । प्रत्यक्षस्यो(क्षादु)परिभूतं - फलभूतमित्यर्थः । दृष्टोपाधी -अन्वयव्यतिरेकसिद्धकारणकौ । ततस्तत इति - प्रीतिदुःखभयहेतुभ्य इत्यर्थः । उद्यतः - यत्नवान् । तत्सिद्धौ - इष्टप्राप्त्यनिष्टपरिहारसिद्धौ । चरितार्थः - प्राप्तप्रयोजनकः । ततः किमित्यत आह -लोकवदिति । पूर्वोक्तानां सर्वेषां साध्यसाधनभावप्रतिपत्तिनिबन्धनत्वात् लोकवत् किमर्थं तन्नाभ्युपगच्छसीत्यर्थः । बुभुक्षुरिति -  
क्षुन्निवर्तनसाधनत्वाभावे ह्यविशेषात् सर्वमुपादीयेत परित्यज्येत वा ।  
तथा न क्रियते (इति) । ततश्च स्वक्रियाविरोध इति भावः ॥ ३२ ॥
</details>

<details><summary>उत्तमूरु-वीरराघवः अलभ्यलाभः - ३२</summary>

अथ सर्वमाकस्मिकम्, स्वभावत एव भवति, न किञ्चित् कारणं कार्यं वेति चार्वाकवादो निरस्यते । पक्षचतुष्टयमिति । द्रव्यमनुवृत्तमेकम्; भिन्नभिन्नावस्थामपूर्वामादाय कार्यकारणभाव इति स्वपक्षः, अवयवद्रव्यादितोऽवयविद्रव्याद्युत्पत्तिरिति कार्यकारणभावस्तार्किकस्य, स्थितस्य सर्वस्याभिव्यक्तिरेव कार्यत्वमिति सांख्यस्य, प्रतिक्षणं द्रव्यभेदात् पूर्वमुत्तरस्य कारणमिति बौद्धस्येति पक्षचतुष्टयम् । सत्त्व इत्यादि श्लोके चतुर्थपादे किमपीत्यन्तं चार्वाकपक्षोक्तिः, यदीत्यादिना तन्निरासः । पादत्रयोणांशत्रयं तेन विकल्प्य निरस्यते । कार्यत्वाभिमतं किमपि पूर्वमेव सद्वा असद्वा । पूर्वमेव सत्त्वे तन्न साध्यं - कार्यं गगनवत् । [चार्वाकेण नित्यगगनद्रव्यानंगीकारेऽपि भूतान्तराभाव एव गगनमिति स्वीकारादभावस्याजन्यता । अस्मन्मते गगनमनित्यम्, तदज्ञात्वैवमुक्तिः ।] पूवेमसदिति द्वितीयपक्षे च तत्पुष्पवत् - गगनकुसुमवत् तुच्छत्वान्न साध्यं भवेत् । हेत्वित्यादि । हेतुः स्वप्राप्तं कार्यमुत्पादयति, अप्राप्तं वा । नाद्यः । पश्चाज्जायमानस्य पूर्वं कारणप्राप्तेर्दुर्वचत्वात् । अघटितस्य - अप्राप्तस्यैव कारणेनोत्पादनमिति चेत् - अप्राप्तत्वाविशेषात् मृत् घटमिव पटादिकमप्युत्पादयेदित्यति प्रसंगः । जन्मेत्यादि । कार्यस्य यत् जन्म - उत्पत्तिः, सा जन्या या अजन्या वा । द्वयमप्यसत् । पटस्य जन्म जन्यं चेत्, तज्जन्मजन्मापि जन्यम्, तज्जन्मजन्मजन्माप्येवमित्यनवस्था । अतो नाद्यः । प्रथमं जन्म अजन्यञ्चेत्, पटजन्म प्रागपि स्यात्; तथा च पटोऽपि प्रागिति कार्यक्षतिः - कार्यत्वहानिः । इत्याद्यैरिति आद्यपदेन वक्ष्यमाणानां भिन्नाभिन्नत्व - किञ्चित्काराकिञ्चित्कार - कुर्वत्त्वाकुर्वत्त्व- सव्यापरत्वनिर्व्यापारत्वादि विकल्पानां ग्रहणम् । न किमपीत्येतदनन्तरम्, इतिराक्रष्टव्यः । तथा प्राक ग्रन्थकृतैव श्लोकान्तरे उक्तत्वात् । इति यदि - इति चेत् - न तत्; स्वक्रियादेर्विरोधात् - बुभुक्षाशान्त्यर्थभोजनादिप्रवृत्त्याद्यभावप्रसंगात् । स्वक्रियाव्याघाते दर्श्यमाने हि कुतर्क उपरमतीति । तादर्थ्येन तदाश्रयवृत्तेरिति पाठे उपादानावस्थाविशेषस्य कार्यावस्थाविशेषाश्रये तादर्थ्येन = कार्यावस्थोद्देशेन वर्तमानत्वादित्यर्थः । तादात्म्येनेति पाठे सामानाधिकरण्यव्यपदेशः पदद्वयार्थयोः विशिष्टेऽपि वस्तु भवितुमर्हति चेत्, कथं तदसदिति । विरोधाभावादिति । तद्वदिति पाठे बाह्यवस्तुतदभावयोरिवेत्यर्थः । अभाववत्यपि प्रतियोगिसत्त्वे उपलब्ध्यभाववत्यपि उपलब्धिसंभवात्; अनुपलब्ध्या अभावसाधनेऽपि अभावेन सह पुष्पस्यापि संभवाच्च । भावाभावयोर्मिथोविरोधित्वोक्तौ व्याघातमप्याह किञ्चेति । विरुन्ध्यादित्यत्र यदीत्यर्थसिद्धम् । न द्वितीय इति । स्वविशिष्टे स्ववृत्तिरिति पक्षोऽपि नेत्यर्थः । तस्मिन्निति । त्रितयातिरिक्ते इत्यर्थः । विशिष्टेति । विशिष्टविषयकधियो विशिष्ट इति व्यवहारस्य चेत्यर्थः । पुत्रविशिष्टः पिता आगत इत्युक्तौ संबन्धांशे आगमनक्रियानन्वयात् विशेषणविशेष्यमात्रान्वय इति ज्ञापनाय संबन्ध्युभयमित्युक्तम् । किमत्रेति । अत्र - आधारत्वे । अन्यत्वमिति । अनिष्टमिति शेषः । अन्यत्वमपीष्यतामित्यत्राह न चात्रेति । गुणगुण्यादिस्थले अभेदवत् भेदस्यापि दृष्टत्वात् भिन्नाभिन्नत्वं कैश्चिदुक्तम् । स्वस्य स्वान्यत्वं तु न दृष्टमिति नेदमिष्टमित्यर्थः । न कुत्रापि भिन्नाभिन्नत्वमिति वादिनामेतदिष्टिर्न भवतीत्याह युष्मदिति । गुणगुण्युभयापलापघट्टे वृत्त्यनुपपत्तिविचारस्य संगतिः श्लोके दर्शिता तत इहेत्यादिना । तदर्थमाह एवमिति । वाकारेण पूर्वश्लोकोक्तधर्मानवस्थाविरहेऽपीति दर्शितम् । इत्ययुक्तमिति मूलं व्याख्याति इति परोक्तमयुक्तमिति । पूर्वपक्षिकृतो द्वेधा विकल्पो न युक्तः; तदभावविशिष्टे वा तद्विशिष्टे वेतिवत् केवलविशेष्ये वा इत्यपि विकल्पनीयम्; तथाच न प्रश्नावकाश इत्याशयेनाह न वयमिति । धर्मिमात्रे इत्युक्तौ तदभाववति धर्मिणि वा तद्वति धर्मिणि वेति संदेहापाकरणाय तद्विशिष्टे इत्युक्तम् । विशिष्टपदलभ्यं विशेषणत्वमविवक्षितमिति ज्ञापनाय वस्तुत इति पदम् । तदाश्रयो यद् वस्तु तत्मात्रे ; न तु तद्विशेषणेपीत्यर्थः । श्लोके न भवति तत एवेति । धर्मिणि सत्त्वादेव तच्छून्यता न भवति । तर्हि स्ववति स्वमस्तीति कस्मान्न प्रयोग इति चेत् - स्ववतीत्यनेनैव स्वस्य तद्वृत्तित्वस्य ज्ञातत्वात् तस्याज्ञाप्यत्वादेव, न तु स्वस्य स्वाधारत्वासंभवात् । विशेषणे विधेयधर्माधारत्वासंभवेऽपि प्रयोगदर्शनात् । यथा रूपवति रस इति । अत एव विशेषणान्वयानियमात् पूर्वपक्षिकृतमापादनमयुक्तमित्याह न चेति । एवं पटत्वेति । सर्वपुरुषं प्रत्यपि पटः पट एव, नीलो नील एव । अत एवोक्तमुदयनाचार्यैः', 'न हि नीलं कञ्चित् प्रत्यनीलम्' इति । तथा च स्वाभाविकधर्मस्य सर्वं प्रति एकरूपत्वात् कारणत्त्वस्य स्वाभाविकत्वे तन्तुः पटं प्रति कारणम्, घटं प्रत्यकारणमिति द्विरूपता कथमित्याक्षेपः । समाधिस्तु - घटत्वादिर्न सापेक्षधर्मः, कारणत्वादिस्तु सापेक्ष इति वैषम्यम् । अतः शुद्धकारणत्वं स्वभाव इति न ब्रूमः । किंतु पटकारणत्वं तन्तुस्वभावः घटकारणत्वं मृत्स्वभाव इति । सर्वैरपि तथैव गृह्यमाणत्वात् सर्वं प्रत्यपि तत् तथैवेति सुवचम् । न च सर्वदा कार्यापत्तिः सहकारिमतस्तस्य तत्कारणत्वं स्वभाव इत्येव व्यवस्थापनात् । तदुक्तम् कुसुमाञ्जलौ, 'तद्युक्तं तत्र तच्छक्तमिति साधारणं न किम्' इति । तदिदं स्यादेतदित्युपरितनग्रन्थे व्यक्तम् । सर्वः संबन्धो द्विष्ठ इति मनसिकृत्य शंकते अथ स्यादिति । संयोगस्य द्विष्ठत्वदर्शनादेवं शंका । सर्वस्यापि संबन्धस्य एकप्रतियोगिकत्वैकनिष्ठत्वदर्शनात् संयोगोऽपि तादृश एव, न तु द्विष्ठ इति माध्वाः । क्रियायाः, संयोगहेतुत्वात् क्रियासमानाधिकरणः संयोगः अक्रियद्रव्यनिरूपितः उभयकर्मजन्यस्थले तु तत्तत्क्रियाभेदात् संयोगभेद एवेति तैरुच्येत । काले सत्यसति वेति । अतिरिक्तकालपदार्थस्वीकारे तदभावेऽपीत्यर्थः । क्षणभंगपरिग्रहः - सर्वस्य प्रतिक्षणविनाशस्वीकारः । अन्यदनिच्छत इति । प्रत्यक्षातिरिक्तं मानं न चार्वाकस्वीकृतम् । प्रत्यक्षञ्च स्थिरत्वैकसाधकमिति भावः । लोकायतान्तस्थम् चार्वाकसिद्धान्ते स्थितम् । अन्तः=सिद्धान्तः । नन्वनुमानप्रामाण्यं प्रवृत्तिसामर्थ्यात् समर्थप्रवृत्तिहेतुत्वात् सफलप्रवृत्तिजनकत्वादिष्यते । न तथाऽऽगमे इत्यत्राह यत्रेति । सामर्थ्यमिति । अर्थः प्रयोजनं फलम् । संगतार्थकत्वं साफल्यमेव । आगमेऽपि ऐहिकफलसाधनचित्रादितो यथाश्रुतिफलप्राप्तौ तादृशवेदवाक्यानां प्रामाण्यम् । तत्सामान्याच्च तदितरेषां पारलौकिककलार्थानामपि प्रामाण्यमिति ।  
अथ कारणत्वेन व्यवह्नियमाणेषु पूर्ववर्तित्वसत्त्वेऽपि नियतपूर्ववर्तित्वस्य दुर्वचत्वात् कारणत्वं  
न सिध्यतीति शंकते अस्त्विति । त्रैकालिकत्वादिति । प्रागभावप्रतियोगिन एव हि कार्यत्वमिति भावः । जातेरिति । तन्तुत्वजातेः पटकारणत्वमिति भावः । सर्वासामिति । पूर्वत्वाविशेषात् मृत्त्वादिजातेरपि पटकारणत्वं स्यादित्यर्थः । न दृष्टमिति । पटोत्पत्तिदेशे मृत्त्वादिकं हि न दृष्टमित्यर्थः । किमत्रेति । तत्र तन्तूनामेव दर्शनम्, न तु तन्तुत्वस्येति साजातिरपि न कारणमिति भावः । जातिं विहाय पटव्यक्तिं प्रति तन्तुव्यक्तिः कारणमित्युक्तौ नियमस्त्यक्तः स्यात्; तस्यानेकव्यक्तिनिष्ठत्वादित्याह एकव्यक्तेश्चेति । ननु गगने कृत्तिकास्थितिदेशं संलक्ष्य रोहिण्युदयसमयोऽनुमीयते । तत्र नियमः कृत्तिकाद्येकैकव्यक्तिविपय एव दृष्ट इत्यत्राह कृत्तिकेति । नक्षत्रैक्येऽपि दिनभेदेनोदयव्यक्तिभेदात् अनेकोदयमादाय नियमग्रहणमिति भावः । एतेनेति । जातित्रैकालिकत्व-एकव्यक्तिनियमायोगयोः कथनेनेत्यर्थः । अस्त्वेवमित्यारब्धमाक्षेपं परिहरति अयमपीति । न जातिद्वयस्य कार्यकारणभावः । न व्यक्तिमात्रस्य, न वा तदन्यतरस्य; किन्तु एतज्जातिविशिष्टं प्रति एतज्जातिविशिष्टं कारणमिति सामान्यतो नियमः । तत्रापि न जातित्वेन जातिनिवेशः । जात्यतिरिक्तोपाधिभूतधर्मस्थलेऽपि तदिष्टेः । अनुगतैतद्धर्मावच्छिन्नव्यक्तीनां तादृशव्यक्तिभिः सह नियम इति । इयत्तानियमरहितेति । भूयोदर्शनविषये संख्येयत्ता नापेक्षितेति भावः । निरुपाधिकत्वं निर्व्यभिचारत्वं च तत्तत्संदेहे तन्निवृत्तये ज्ञातव्यम् । ननु घटत्वपटत्वाद्यन्यतमधर्मावच्छिन्नं प्रति मृत्त्वतन्तुत्वाद्यन्यतमधर्मावच्छिन्नं कारणमित्युक्तौ मृत्तः पटस्याप्यापत्तिरिति शंकां क्षिपति न चेति । एकैकधर्ममादायैव व्याप्तिग्रहः कार्यकारणभावश्च; न त्वन्यतमत्वेन सर्वग्रह इति भावः । नन्वन्यतमधर्मावच्छिन्नं करणमित्यवश्यं वक्तव्यम् । अन्यथा घटत्वपटत्वादिवत् वह्नित्वस्यापि कार्यतावच्छेदकतया तदवच्छिन्नं प्रति तत्तत् कारणमिति पृथगुक्तो अरण्यादितोऽपि वह्निजननात् नियमभंगः स्यादित्यत्राह तृणेति । उदयनाचार्योक्तरीत्या तृणस्य फूत्कारो द्वारं मणेस्तरणिकिरणसंपर्कः अरणेर्निर्मथनमिति व्यापारभेदवत् कार्यवैजात्यमपि सुवचम् । तथा ह्यग्नित्वाविशेषेऽपि प्रदीपः प्रासादोदरव्यापिनमालोकमारभते, न तथा ज्वालाजालजटिलोऽपि दारुदहनः नतराञ्च कारीषः । अतो वह्नित्वव्याप्यतत्तद्विजात्यावच्छिन्नं प्रति प्रत्येकं तृणत्वाद्यवच्छिन्नस्य कारणत्वान्न नियमभंगः । वह्नित्वरूपसामान्यस्यापि कार्यतावच्छेदसंपत्तये अनुगतशक्तिमत्त्वेन वा अन्यतमत्वेन वा तृणादीनां कारणत्वस्वीकारेऽपि न दोषः । कार्यतावच्छेदकं कारणतावच्छेदकञ्चोभयमन्यतमत्वेन गृहीत्वा कार्यकारणभावस्तु नेष्टः इति । शक्तिभेदसिद्धेरिति । हारीतमांसं हरिद्राग्निप्लुष्टमुपयोगे सद्यो व्यापादयतीतिवत् तत्रतत्र कार्यभेदात् शक्तिंभेदः । सांख्येति । अभिव्यक्तिवादिभिः सांख्यैरुत्पाद्योत्पादकभावरूपकार्यकारणभावो दूष्यते । कुर्वद्रूपतत्तत्क्षणमात्रकारणत्ववादिभिः सौगतैः अंकुरत्वावच्छिन्नं प्रति बीजत्वावच्छिन्नं कारणमित्यनुगतकार्यकारणभावः कारणस्य सहकारिसंपत्त्यपेक्षा च दूष्यते । चार्वाककृत उपप्लवश्च ग्रन्थान्तरेषु स्वल्पदृश्योऽपि अत्र श्लोके बहुविधो दर्शितः । तेपां नयास्तु लोकानुभवविरोधादप्रतिष्ठिता एव । नयप्रतिष्ठा चानुभवानुरोधित्वादस्मत्पक्ष एवेति । तत् सिद्धमनन्यथासिद्धनियतपूर्वकालसत्त्वमेव कारणत्वमिति ।तत्र सत्त्वांशमसहमानः शंकते यदत्रेति । एवं सांख्यसौगतेति सौगतनिरासः कृतः । सर्वशून्यवादिमतप्रियनिरास इह माध्यमिकमतस्थैरिति । खण्डनकारो जगदसत्यत्वसाम्यात् माध्यमिकमतानुयादिषु स्वयं प्रविश्य तान् सहायीकृत्यैवमाहेति ज्ञापनार्थं बहुवचनम् । पूर्वेति श्लोकार्थस्तावत् - हेतुत्वं नाम पूर्वकालसंबन्धनियमः । अनियतस्य पूर्वसंबन्धरहितस्य च कारणत्ववारणार्थमेतावत् वक्तव्यम् । एवमावयोरिष्टे तत्र लक्षणे सत्त्वस्यासत्त्वस्य वा प्रवेशाभावात् अत्र सत्त्वासत्त्वकथा न कार्या । 'सत एव कारणत्वात् कार्यस्यासत्तवं न भवति, असत्त्वे च कारणत्त्वं दुर्वचम्’ इति न वक्तव्यमिति । प्राक्कालेति । पूर्वसंबन्धनियमः खलु कारणे त्वयाऽत्र स्वीकृतः । स किं प्रमाणसिद्ध उतासिद्धः । आद्ये पूर्वकालनियतत्वेन प्रमाणसिद्धत्वं कारणस्येष्टं भवति । तथा प्रमाणसिद्धत्वमेव सत्त्वमिति असत्त्वं कथम् । यदि तदप्रामाणिकम्, तदा कथमुभयोस्तुल्यमिदमिति ब्रवीषि । नियमो हेतुत्वमित्यपि, प्राक्कालसत्त्वं हेतुत्वमिति सत्त्ववत् । त्वया न स्वीकार्यमिति । किञ्च नियमो नाम प्राक्कालिकासत्त्वाभावः । तच्च सत्त्वमेवेति कथं सत्त्वाघटितत्वोक्तिः । एवं सत्त्वस्य कारणत्वानन्तर्भावं तदुक्तं निरस्य, असतोऽपि कारणत्वमिति तदुपक्रान्तमंशमपि दूषयति अन्यदपीति । अन्तरिति । अयमर्थः - सत् कारणमिति वदता सत्त्वविशिष्टस्य कारणत्वमुच्यते, उत सत्त्वांशं त्यक्तत्वा धर्मिमात्रस्य । सत्त्वमन्तर्भाव्य विशिष्टं कारणमुच्यते चेत्, ततः - तर्हि तत् सत्त्ववैशिष्ट्यात् पूर्वमसदेव । तथा विशेषणीभूतत्वात् सत्त्वमपि कारणम् । न च सत्त्वे सत्त्वमस्ति । अतोऽसत् कारणमिति । नान्तर्भावितसत्त्वम् - समासात् अनन्तर्भावितसत्त्वमित्यर्थं त्यक्तसत्त्वाशं धर्भिमात्रं कारणं चेत्, तदा सुतरामसतः कारणत्वमिति । इदमिन्द्रजालमपनयति अत्रेति । पक्षद्वयेनापि सत्त्वसाधनात् विरद्धमेतत् । यदि सत्त्वमन्तर्भाव्य कारणत्वमुच्यते, धर्मिणि सत्त्वस्वीकारात् सदेव कारणम् । सत्त्वं विशेषणत्वेनास्वीकृत्य धर्मिण्येव कारणत्वमुच्यते, तदा तत्र स्थितस्य सत्त्वस्य कारणकोट्यननुप्रवेशनेऽपि बाधानंगीकारात् सत्त्वस्योपलक्षणमात्रत्वात् तद्वस्तु कथमसद् भवेत् । यत्तु सत्त्वे सत्त्वाभावादसतः कारणत्वमिति मतम्, तत्रापि प्रत्याह सत्त्वञ्चेति । तथा विकल्प्य दूषणचिन्तने असत्त्वेऽपि तथा विकल्पादिकमिति । स्वक्रियादिविरोधः - स्वप्रवृत्त्याहिना स्वोक्तेर्व्याहतत्वम् । सूत्रप्रभृति । चार्वाकमतबार्हस्पत्यसूत्रमारभ्य । समासेन सूत्रप्रभृतिभिः दुस्तर इति विग्रहो वा । तत्र हेतुमाह गुर्विति । तेभ्य इति । हेतुत्वासंमतौ, तेभ्य इति किण्वादिभ्य इति च पञ्चमी किमर्थेति । प्रत्यक्षेति । चार्वाकभाष्ये अथ, लोकायतमिति प्रथमसूत्रव्याख्याने, लोकः – प्रत्यक्षम्; तदायतं - ततो विस्तृतम् ततः प्रवृत्तं तत्फलमित्यर्थतात्पर्येण ततोऽधिकं तदायतमिति भाषितम्; अत्र अधिकशब्दः उपरि स्थितमित्यर्थकः फलभूतमित्यर्थे इत्याहुः । एवं लोकायतपदेन प्रत्यक्षञ्चार्थसाधकमिति ज्ञापितं भवतीत्याह चतुर्थपादेन । धर्ममोक्षयोरनंगीकारेऽपि मध्यमपुरुषार्थयोरिष्टत्वादपि कार्यकारणभाव इष्ट इत्याह अर्थेति । लोकवदिति । लोकायतमिति शास्त्रनाम कुर्वन् यत् लोकमतं तत् कथं न मन्यस इति भावः । अर्थं प्रतिपाद्य - परोक्तितो बुध्वा ॥ ३२ ॥
</details>

<details><summary>वाधूल-श्रीनिवासः गूढार्थ-विवृतिः - ३२</summary>

सत्त्वेऽसत्त्वे चेति । हेतुसाध्यमित्यत्र द्वन्द्वसमासस्योभयपदार्थप्रधानतयाऽभ्यर्हितत्वादाह - हेतुश्चेति । एकवचनस्वारस्यादाह - हेतुनेति । किन्तूपादानावस्थाविशेषमिति । कारकव्यापारः  
कार्यस्योत्पत्तिरिति पक्षावलम्बनेनोक्तम् । तर्हि कथं घटो जात इति सामानाधिकरण्यमित्यत आह - तस्य कार्यावस्थेति । तादर्थ्येन तदाश्रयवृत्तेरिति । कार्यावस्थार्थत्वेन कार्यावस्थाश्रयद्रव्यवृत्तेरित्यर्थः । एवं ध्वंसादीति । ध्वस्तो घट इति सामानाधिकरण्यं तद्विरोध्यवस्थायास्तादृशवृत्तेरूह्यमित्यर्थः । स चोपाधिर्यद्ययमेवेति । कारणमेवेत्यर्थः । उपाध्यपेक्षया पुल्लिङ्गनिर्देशः । स्थिरत्वादी कथं वदेदिति । क्रमिकोपाध्यवच्छिन्नानेककालसम्बन्धिस्थिरमिति भावः । क्षणभङ्ग एव तर्हि स्वीक्रियत इत्यत आह - प्रत्यक्षेति । अपसिद्धान्तमादध्यादिति । प्रत्यक्षविरुद्धस्य क्षणभङ्गस्य ज्वालाभेदवदनुमानत एव परिग्राह्यात् तत्परिग्रहे प्रत्यक्षमेव प्रमाणमिति सिद्धान्तविरोधः स्यादित्यर्थः । सिद्धान्तविरोधमाशङ्कते - अथेति । अतिप्रसक्त्या परिहरति - आगमोऽपीति । अविसंवादी = कारीर्यादिष्वित्यर्थः । तत्र सर्वत्र नाविसंवादनिश्चय इत्यत्नाह - यत्रेति ।  

अन्तर्भावितसत्तं चेद् इति ।  
अन्तर्भावितसत्त्वकत्वे बहुव्रीहेर् अन्यपदार्थ-प्रयोजनत्वात् ।  
प्रधानान्तरस्यैव कार्यान्विततया गुणभूतायाः सत्ताया  
न कार्यान्वय  
इत्यसदेव कारणं स्यात् ।  
अनन्तर्भावित-सत्ताकत्वे तु सुतराम् इत्यर्थः । 

अन्तर्भावितसत्ताकत्वे  
बहुव्रीहेस् तद्-गुण-संविज्ञानत्वे  
विशेषणतया,  
अनन्तर्भावितसत्ताकत्वेऽपि  
उपलक्षणतया सत्तान्वयिन एव कारणत्वात्  
पक्षद्वयेऽपि सत एव कारणत्वम् इत्याह - अत्रेति ।  

सत्त्वं चेति ।  

"सत्त्वम् सत् असद् वे"ति विकल्पे  
सत्त्व-पक्षे सत्त्वस्य सत्वाङ्गीकारात्  
तस्यापि सत्त्वस्य सत्त्वम्,  
एवं तस्य तस्यापीत्यनवस्था ।  

अ-सत्त्व-पक्षे तु  
कारण-सत्त्वस्यासत्त्वेन कारणम् असदेव स्यात्;   
अनवस्था पूर्ववत् ।  

सत्त्वे तु सद्धर्मकस्य कारणस्य सत्त्वं स्याद् इत्य् उक्तम् ऊह्यम् इत्य् अर्थः ।  

सत्त्वस्य स्वपरनिर्वाहकत्वान् नानवस्था ।+++(5)+++  
असत्त्वस्य स्वपरनिर्वाहकत्वे  
असत्त्वस्य स्वेनैव प्रतिक्षिप्तत्वात्  
कारणं सद् एव स्यात् +++(5)+++ ॥ ३२ ॥
</details>

<details><summary>सौम्य-वरद-रामानुज-गूढार्थ-प्रकाशः - ३२</summary>

पक्षचतुष्टयमिति । अर्धवैनाशिकपक्षः, सिद्धान्तिपक्षः, सांख्यपक्षः, बौद्धपक्षश्चेति । ननु कार्यकारणभावमनभ्युपगच्छता कार्येण कारणोत्पत्त्यापादनमनुपपन्नमित्यत्राह लोकेति । जायत इत्यस्य घटपदतुल्यार्थत्वे यथा घटपदस्य कालविशेषमनपेक्ष्य प्रयोगः, तथा तस्यापि  
स्यादिति दूषणान्तरमाह - यावदिति । तुल्यार्थान्यपि पदानि प्रत्ययार्थभेदेन प्रतिनियतप्रयोगविषयाणि भवन्ति । यथा भवत्यभविष्यतीत्यादीनि । तथा च जायत इत्यस्य घटपदतुल्यार्थत्वेऽपि यथाऽतीते विषये घटपदं प्रयुज्यते - तथाऽस्य तत्र प्रयोगो बाधितः, वर्तमानार्थप्रत्ययान्तत्वात् इत्यभिप्रायेण यावद्विनाशमित्युक्तम् । अन्यत्र - इष्टकोटिभङ्गे । पौर्वापर्यनियमलक्षणा प्राप्तिरिति । योगिवृत्तेर्विरोधाभावात् खपुष्पनिषेधो न सम्भवतीति भावः । तद्वदिति । अभावप्रति- योगिनोरिवेत्यर्थः । उपलब्ध्यनुपल....रपि विरोधाभावादित्यर्थः । तथा च प्रतियोग्युपलम्भकाल एव विरोधाभावेन अनुपलब्धेरपि विद्यमानत्वात् कथं तस्याः निषेधकत्वमिति भावः । तदेति । प्रतियोगिविरोधिभूताभावोपस्थापनद्वारा अनुपलब्ध्याः प्रतियोगिविरोधाङ्गीकारे इत्यर्थः । एतेनेति पूर्वोक्तसर्वविकल्पदूषणं परामृश्यते । निर्व्यापारसव्यापारपदाभ्यां निष्क्रियत्वसक्रियत्वे विवक्षिते । तेन किञ्चित्कारविकल्पेन न पौनरुक्त्यम् । स्वभावत्वे - असाधारणकारणत्वे । सत्यत्वे इति वाऽर्थः । सर्वं प्रत्यपि स्यातामिति । यथा घटत्वनीलत्वादिकं स्वभावतया प्रतिसम्बन्धिविशेषनिरूप्यं न भवति, तथा कार्यत्वकारणत्वयोरपि स्वभावात् प्रतिसम्बन्धिविशेषनिरूप्यत्वं विना सर्वप्रतिसम्बन्धिकत्वं स्यादिति भावः । नियतेत्यादि । ज्ञानादिवत् इति शेषः । तदुभयसिद्धेरिति । कार्यवकारणत्वोभयसिद्धेरित्यर्थः । ननु पटत्वनैल्यादिकं स्वभावत्वेन सर्वानपि पुरुषान् प्रति पटत्वनैल्याद्यात्मकमेव, न तु पुरुषविशेषं प्रति घटत्वशौकल्याद्यात्मना विपर्यस्तम् । तथा कार्यत्वकारणत्वयोरपि स्वभावत्वे घटदण्डादिषु सर्वपुरुषान् प्रति ते नियते स्याताम्, न तु पुरुषविशेषं प्रति विपर्यस्ते स्याताम् । दृश्यते च विपर्यासः - दण्डसम्पादनेच्छुं प्रति दण्डस्य कार्यत्वम्, जलाहरणाभिलाषिणं प्रति घटस्य कारणत्वम् इति - तत्राह - दण्डादीति । प्रतियोगिभेदेन कार्यत्वकारणत्वयोः सहावस्थानेऽपि तत्तत्प्रतियोगिविशेषापेक्षया ते न विपर्यस्ते इति भावः । द्वयोरपि द्वैरूप्यादिति । प्रत्येकं कार्यत्वकारणत्वलक्षणद्वैरूप्यादित्यर्थः । अविशेषेति । इदं कार्यम्, इदं कारणमिति वैलक्षण्याभावेन द्वयोरप्यविशेषापत्तिः । पूर्वभावित्वपश्चाद्भावित्वघटितकार्यत्वकारणत्वयोः एकैकस्मिन् अवस्थाने विरोधापत्तिः । द्वयोरपि विरुद्धधर्माध्यस्तत्वेन स्वस्मात् स्वस्य भेदापत्तिरिति भावः । [यदि?] कार्यत्वं कार्यमात्रे, कारणत्वं च कारणमात्रे, तथाच (तदा?) द्विष्ठत्वाभावात् कथं सम्बन्धत्वमित्यत्राह तथाऽपीति । यावत्कार्यसिद्धीति । यावद्भिः सहकारिभिः कार्यसिद्धिः तावद्भिर्नियविषयाकाङ्क्षेत्यर्थः । नष्टं कारणमित्युक्तं स्यादिति । पूर्वावस्थाप्रहाणादिति भावः । मृदिते मृत्पिण्डे इति । प्रहापितमृत्पिण्डत्वावस्थे वस्तुनीत्यर्थः । तुच्छस्येति । स्वरूपालाभात् तुच्छत्वम् । नित्यं वेति । तुच्छस्य कारणस्य सर्वदा विद्यमानत्वेन नित्यं सर्वदा कार्यमुत्पाद्यं स्यादित्यर्थः । अन्यापेक्षायामिति । कालस्य पूर्वत्वसिद्ध्यर्थं उयाध्यन्तरापेक्षायां, तस्यापि पूर्वत्वसिद्ध्यै प्राथमिककारणसापेक्षत्वे च....उपाध्यन्तरसापेक्षत्वे, तत्रापि तथेत्यनवस्थेति भावः । कृत्स्नैकदेशविकल्पदुस्स्थ इति । कालस्य कार्त्स्न्येन एकैकोपाधिसंबन्धे कालभेदासिद्धिः । एकदेशेन संबन्धे एकदेशावच्छेदकोपाध्यन्तरापेक्षायामनवस्थेति......प्रवृतापेक्षायां अन्योन्याश्रयभेद इति..... ।  
नित्यत्वतुच्छत्वयोरिति । सतामेव पौर्वापर्यबाधे नित्यत्वम्; पौर्वापर्यवत् दृष्टबाधाविशेषात् सत्त्वाभावे तुच्छत्वमिति भावः । काले सत्यसति वेति । कालस्य सद्भावे, असद्भावे वेत्यर्थः । अविसंवादीति । अबाधित इत्यर्थः । अतःपूर्वमिति । विवादात् पूर्वमित्यर्थः । एकव्यक्तेश्चेति । अत्रायं भावः - भूयोदर्शनं व्याप्तिग्राहकमभिमतम् । तव हेतुसाध्यसम्बन्धदर्शनम् । तच्च न भूयस्सु स्थलेषु दर्शनम् – एकस्मिन् नानारूपरसादीनां परस्परं व्याप्तिग्रहप्रसङ्गात् । नापि भूयांसि दर्शनानिधारावाहिकज्ञानेनापि व्याप्तिग्रहप्रसङ्गात् । अतो भूयसां दर्शनमिति वाच्यम् । न च भूयसा दर्शनेनापि व्यभिचारदर्शनात् न व्याप्तिधीरिति वाच्यम् - व्यभिचारज्ञानविरहस्यापि सहकारित्वात् । तथा च जातेरेकत्वेन भूयस्त्वाभावात् नियमो दुर्ग्रह इति भावः । तन्तुत्वाद्यवच्छिन्नात् पटत्वाद्यवच्छिन्नं जन्यमिति नियमाङ्गीकारे बाधकमाशङ्क्य निराकरोति - नचेति । तादृशात् तन्तुत्वादिधर्मकात् सर्वस्मात् । तादृशम् पटत्वादिधर्मकं सर्वम् । नियतमनियतं वा स्यात् देशान्तरीयकालान्तरीयतन्त्वादेः देशान्तरीयकालन्तरीयपटादिकं नियतं स्यात् - तन्तुत्वपटत्वादिधर्मकत्वाविशेषात् । अविशेषेऽपि यत्किञ्चिद्घटादेः यत्किञ्चित्तन्तुत्वादिकमेव नियतमिति चेत् - तर्हि तदपि देशान्तरीयकालान्तरीयघटादिवदनियतं स्यादिति भावः । ननु वह्नित्वावच्छिन्नं प्रति तृणादिषु अनुगतकारणतावच्छेदकाभावात् कथं कार्यकारणभावग्रह इत्यत आह - तृणेत्यादि । फूत्कारादि - सहकारिविशेषसम्पत्तिस्थले तृणे सति वह्निः, तृणाभावे वह्न्यभाव इति सामान्यतो हेतुकार्यभावग्रहः ॥ एवं मथनातपसंबन्धादिसहकारिसंपत्तौ अरणिमण्यादेः सामान्यतः कारणत्वग्रहः । यदा तु तृणादिजन्यवह्निविशेषेषु आप्तवाक्यादिना जातिविशेपाणां ग्रहः - तदा विशेषतः कार्यकारणभावग्रहः स्पष्टः । पूर्वसंबन्धनियम इति । सत्त्वासत्त्ववादिनोरावयोः पूर्वसंबन्धनियमरूपहेतुत्वे तुल्ये सति हेतुत्वानन्तर्भूतसत्त्ववादो निष्फलः - असत्त्ववादवत् । ततश्च हेतुत्वानुरोधेन सत्त्वकॢप्तिः व्यर्थेति भावः ॥ ३२ ॥
</details>

<details><summary>अभिनव-रङ्गनाथः भाव-प्रकाशः - ३२</summary>

साङ्ख्येति - 'कूटस्थं निर्धर्मकं चिद्वस्तु न कारणम्; कारणत्वे आगन्तुकधर्माङ्गीकारस्यावश्यकतया -  
उपयन्नपयन् धर्मो विकरोति हि धर्मिणम् ।  
इत्युक्तदिशा परिणामित्वेन कौटस्थ्यहानिप्रसङ्गात्' इति साङ्ख्या वदन्ति ।  
न सन्नुत्पद्यते भावो नाप्यसन् सदसन्न च ।  
न स्वतो नापि परतो न द्वाभ्यां जायते कथम् ।  
इति सौगताः । परमतभङ्गादावेतदुपप्लवशमनं बोध्यम् । अथ साङ्ख्यवत् चिद्वस्तु न परिणामकारणमिति मते माध्यमिकनयेन प्रत्यवतिष्ठमानैः खण्डनकारैः खण्डनचतुर्थपरिच्छेदोक्तानां दूषणानां परिहारः पूर्वमुक्त इति तत्प्रथमपरिच्छेदोदूषणमुद्धर्तुमनुवदति- \*यदत्रेत्यादि । तत्र खण्डनकारैः -  
सर्वथा सदुपायानां वादमार्गः प्रवर्तते ।  
अधिकारोऽनुपायत्वान्न वादे शून्यवादिनः ॥  
इति निरालम्बनवादे भट्टकुमारिलसिद्धान्तमेव पूर्वपक्षीकृत्य; 'तदनभ्युपगच्छतोऽपि चार्वाकमाध्यमिकादेर्वाग्विस्तराणां प्रतीयमानत्वात् तस्यैव वा अनिष्पत्तौ भवतस्तन्निरासानुपपत्तेः; सोऽयमपूर्वः प्रमाणादिसत्त्वानभ्युपगमात्मा वाक्स्तम्भनमन्त्रो भवताऽभ्यूहितः; नूनं यस्य प्रभावाद्भगवता सुरगुरुणा लोकायतसूत्राणि न प्रणीतानि; तथागतेन वा मध्यमागमा नोपदिष्टाः; भगवत्पादेन वा बादरायणीयेषु सूत्रेषु भाष्यं नाभाषि' इत्यारभ्य माध्यमिकमतं परिष्कृत्य, 'एवं च सति सौगतब्रह्मवादिनोरयं विशेषः - यदादिमः सर्वमेवानिर्वचनीयं वर्णयति । तदुक्तं भगवता लङ्कावतारे -  
बुद्ध्या विविच्यमानानां स्वभावो नावधार्यते ।  
अतो निरभिलप्यास्ते निस्स्वभावाश्च देशिताः ॥  
इति । विज्ञानव्यतिरिक्तं पुनरिदं विश्वं सदसद्भ्यां विलक्षणं ब्रह्मवादिनस्सङ्गिरन्ते' इति 'तदेवं भेदप्रपञ्चोऽनिर्वचनीयः, ब्रह्मैव तु परमार्थसदद्वयमिति स्थितम्' इति चोक्तम्, तत्प्रघट्टकस्यमिदं कारिकाद्वयम् । अतो माध्यमिकमतस्थाः स्वण्डनकाराः । पूर्वोक्तविशेषसूचनाय खण्डनकारैरित्यनुक्त्वा माध्यमिकमतस्थैरित्युक्तम् । अत एवाद्वैतसिद्धौ 'तदुक्तं खण्डनकृद्भिः' इति कारिकाद्वयमुदाहृतम् । 

\*पूर्वसम्बन्धनियमे इत्यादि - खण्डने अन्तर्भावितसत्तं चेदित्यादिकारिकातद्विवरणानन्तरं 'तस्मात् पूर्वसम्बन्धनियमे' इत्यादिरुपसंहारग्रन्थः । तत्र प्रतिबन्दिदूषणापेक्षया प्रथमं तन्मतदूषणमेव प्राधान्यात्कर्तुमुचितमिति भावेन प्रथममुपसंहारदूषणम् ॥   
खण्डने एव 'कथं पुनरसतः कारणत्वमवसेयं प्राक्सत्त्वनियमस्य विशेषणस्यानभ्युपगमात्; असत्त्वस्याविशेषात्? इति चेन्न; इदमस्मान्नियतं प्राक्सदिति बुद्ध्या विशेषात्, इत्यादिना इयं कारिका विस्तरेण विवृता । तत्र कालान्तरसंबन्धिन्यास्सत्ताया विशिष्टव्यवहारप्रवृत्तिसमयेऽसत्त्वेऽपि व्यवहारोपपत्तिरतीतादेर्ज्ञानविषयत्वोपपादनावसरे वक्ष्यमाणदिशा सुलभा । भवद्भिरपि 'तथाऽपि कालान्तरस्थित्या घटादिकं स्वरूपतो विशेषणतश्च व्यवच्छिन्नं तद्विज्ञानेन स्वभावबलात् स विशेषणत्वेनोपादीयते न त्वेवमत्यन्तासद्भवितुमर्हति; तस्य स्वरूपतो विशेषणतश्च व्यवच्छिन्नतयाऽनङ्गीकारात् कुत्र स्वभावतो विज्ञानं संबन्धि निरूप्येत' इत्यादिना साधिता ॥  
सत्या चेत्संवृतिः केयं? मृषा चेत्सत्यता कुतः ।  
सत्यत्वं न तु सामान्यं मृषार्थपरमार्थयो ॥  
इत्यादिना संवृतिनिराकर्ता भट्टकुमारिलो भवदीयप्रतिवचनक्लेशं निरर्थकमाधत्ते । संवृतिसत्यव्यावहारिकसत्यशब्दौ नं विवक्षितसाधकौ । असतः स्वरूपं न संभवतीत्यादिकं बुद्धिसरे (२४२) स्थापयिष्यते; एवं परमतभङ्गेऽपीति भावेन प्रकृते दूषणं संगृह्णाति -  
'प्राक्कालनियतत्वेनेति श्लोकेन । तदेव - प्रमितत्वमेव । तस्य - कारणस्य सत्त्वम् । ननु अबाधितविषयकज्ञानं प्रमा । तत्र कारणस्य त्रिचतुरकक्ष्यास्वबाध्यत्वमस्माकमपीष्टम् । कालत्रयाबाध्यत्वं तु न ज्ञातुमर्हमिति चेत्; अत्र तत्वटीकावाक्यमुत्तरं - 'सर्वदा सर्वेषामबाधितत्वं दुर्ज्ञानमिति चेत्, ब्रह्मणि कस्समाश्वासः' इत्यादि । ननु 'स्वप्रकाशाद्वितीयचैतन्यरूपत्वमेव ब्रह्मणः सत्त्वं, इत्यद्वैतसिद्धावुक्तं; अतो न ब्रह्मसत्त्वानुपपत्तिरिति चेत्; अत्रोक्तं शतदूषण्यामाचार्यैः सन् घट इति प्रत्यक्षस्य धटविषयस्त्वस्थापनावसरे - 'अतस्सच्छब्दार्थः स्वरूपं चेत् घटशब्दार्थोऽपि स्वरूपमेव' इत्यादि । सिद्धान्ते जात्यनङ्गीकारेण सत्त्वं जडस्वरूपमपि भवितुमर्हत्येवेति को दोष इति भावः । आचार्यपादानामाचार्यैः तन्मातुलैर्वादिहंसाम्बुवाहार्यैर्न्योयकुलिशेऽप्युक्तं चतुर्थे परिच्छेदे - 'स्वरूपमेव हि भावानां सत्पदार्थस्संस्थानमात्रमिति स्थितमन्यत्र' इति । श्रीभाष्यकृतां परमगुरुभिः भगवद्यामुनमुनिभिरपि संवित्सिद्धौ ब्रह्मप्रतिबन्दिमुक्त्वा अनन्तरमेवमुक्तं -  
तस्मादस्तीति संवित्तिर्जायमाना घटादिषु ।  
तत्तत्पदार्थसंस्थानपारमार्थ्यावबोधिनी ॥  
सजातीयविजातीयव्यवच्छेदनिबन्धनैः ।  
स्वैस्स्वैर्ह्यवस्थितै रूपैः पदार्थानां तु या स्थितिः ॥  
सा सत्ता न स्वतत्त्रान्या तत्राद्वैतकथा कथम्? ॥  
इति । व्यावहारिकसत्यत्वान्मृषात्वेऽप्यविरुद्धता ।  
प्रत्यक्षादेरिति मतं प्रागेव समदूदुषम् ।  
सर्वज्ञत्वादिवचनप्रामाण्यं व्यावहारिकम् ॥  
तात्विकं तु प्रमाणत्वमद्वैतवचसामिति ।  
नियामकं न पश्यामो निर्बन्धात्तावकादृते ॥  
इति च । न्यायकुलिशे तृतीयपरिच्छेदेऽपि -  
'पारमार्थ्यं विनाऽर्थस्य न स्वरूपान्तरं भवेत् ।  
ज्ञानस्य च स्वभावोऽयं यदर्थप्रवणात्मता ॥  
एतत्किलोक्तं विश्वमपि दृश्यं जडरूपमेवेति; किमतः? न हि जडमिति अपरमार्थपर्यायं लौकिका मन्यन्ते' इत्युपक्रम्य जडप्रतीतेरबाधितविषयत्वं स्थापितम् । अत्राप्युत्तरत्र प्रपञ्चस्य श्रौतो यौक्तिकश्च बाधो न संभवतीति स्थापयिष्यते । अतोऽत्राविस्तर इति बोध्यम् ।  
\*नियमोऽपि नेति - अपिना कारणमपि नेति बोधितम् ॥  
अयमाशयः - अस्ति हि भगवतो व्यासस्य ब्रह्ममीमांसाद्वितीयसूत्रम् 'जन्माद्यस्य यतः' इति । तत्र च सत्ताया विशेषणतयोपलक्षणतया कारणकोटिविकल्पवत् जन्मादीनामुपलक्षणतया विशेषणतया वा लक्षणतेति विकल्पेनाक्षेपे समाधानमुच्यते । तत्र च 'यतो वा इमानि भूतानि जायन्ते' इयं च श्रुतिः -   
उत्पन्नश्च स्थितो नष्ट उक्तो लोकोऽर्थतस्त्वया ।  
कल्पनामात्रमित्यस्मात् सर्वधर्माः प्रकाशिताः ॥  
कल्पनाऽप्यसती प्रोक्ता यथा शून्यं विकल्प्यते ।  
निरुद्धादनिरुद्धाद्वा बीजादङ्कुरसंभवः ॥  
मायोत्पादवदुत्पादः सर्व एव त्वयोच्यते ।  
अतस्त्वया जगदिदं परिकल्पसमुद्भवम् ॥  
परिज्ञातमनुत्पन्नमसद्भूतं न नश्यति ।  
नित्यस्य संसृतिर्नास्ति नानित्यस्य च संसृतिः ॥  
स्वप्नवत्संसृतिः प्रोक्ता त्वया तत्त्वविदां वर ॥ (नागार्जुनस्तवे)  
यथा माया यथा स्वप्नो गन्धर्वनगरं यथा ।  
तथोत्पादस्तथा नाशः स्थितिस्तद्वद्भविष्यति । (माध्यमिकवृत्तौ कारिका)  
इति माध्यमिकमतं कटाक्षयति । तत्र भूतसब्दस्सत्ताश्रयार्थकः । अत एव कार्यसर्ववस्तुसंग्रहः । जगत्सत्तायां मानं प्रत्यक्षविषयार्थकेदंशब्देन दर्शितम् । 'अपि तु देवपुत्र परमार्थसत्यं सर्वव्यवहारसमतिक्रान्तं निर्विशेषमसमुत्पन्नमनिरुद्धमभिधेयाभिधानज्ञेयज्ञानविगतं' इत्यार्यसत्यद्वयावतारोक्तं सत्यं यदि साधकादसेत्स्यत् तदा 'इन्द्रियैः' इत्यादि (बोधि+पं ३७५) कारिका समगंस्यत । न च तत्र साधकं किञ्चित् । अतः प्रत्यक्षतो जगतस्सत्ता सिध्यति । एवं 'कथमसतस्सज्जायेत' इति श्रुतिसहकृतैतच्छ्रुतिस्वारस्यात् कार्यकारणयोरेकरूपमेव सत्त्वमिति प्रतीयते । अत एव 'बहु स्याम्' इत्यादि - श्रुतौ नामरूपविभागविभक्तकार्यसत्तायाः कारणनिष्ठत्वाभिधानसङ्गतिः ।  
एतेन -  
अस्य द्वैतेन्द्रजालस्य यदुपादानकारणम् ।  
अज्ञानं तदुपाश्रित्य ब्रह्म कारणमुच्यते ॥  
इति वार्तिकमपि भवत्परिष्कृतपक्षकक्षीकृतमिव । कारणवाक्येष्वज्ञानवाचिपदाभावाच्च । एतच्च नायकसरे (४३) स्थापयिष्यत इति । \*अन्तर्भावितसत्तं चेद् इत्यादि - एतद्विवरणं खण्डन-तद्-व्याख्ययोर् लघुचन्द्रिकादौ चावधेयम् । 

'अत्रासत्त्वं सत्त्वेनापाततो व्यवस्थापयितुमशक्यत्वं' इति आनन्दवर्धनटीकायाम् ।  

\*सदिदमिति - सत्ताया विशेषाणत्वेऽनवस्थायाः स्वपरनिर्वाहेन परिहारात् उपलक्षणत्वे सत्त्वेनापाततो व्यवस्थापयितुं शक्यत्वस्य कदाचित्सत्वे अन्यदाऽपि तदभावो न संभवतीति भावः ॥ ३२ ॥
</details>









