<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामानुजीये विश्वासटिप्पन्यः  | ०१ परमते सूत्रस्वारस्य-भङ्गः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/" rel="alternate" type="application/rss+xml" title="रामानुजीये विश्वासटिप्पन्यः" />
    <link href="/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/" rel="feed" type="application/rss+xml" title="रामानुजीये विश्वासटिप्पन्यः" />

    <meta property="og:url" content="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/">
  <meta property="og:site_name" content="रामानुजीये विश्वासटिप्पन्यः">
  <meta property="og:title" content="०१ परमते सूत्रस्वारस्य-भङ्गः">
  <meta property="og:description" content="(१) ‘परमते सूत्र-स्वारस्य-भङ्ग’प्रसाधनम् प्रथमतस् तावद् अयं शतभूषणीकारः एक-शास्त्र्य-समर्थन-वाद-परीक्षायां वक्तव्यम् अंशं सूत्र-स्वारस्य-भङ्ग-वाद-परीक्षायाम् उपपाद्य ग्रन्थं पूरयति । अवश्य-वक्तव्यांशेषु प्रसक्तेषु पुनः; तत्र व्यक्तम्, तत्र परीक्षितम्, तत्र व्यक्तीकृतम् इति विलिख्य वञ्चयति । अत्र ऐकशास्त्र्यन्-विषये यद् वक्तव्यम्, तत् तद्-अवसर एव विवक्षामः । अत्र शतभूषणी-विवक्षितं तावत् - ऐक्य-शास्त्र्य-पक्षे सङ्कर्ष-काण्डान्तिम-सूत्रेणैव सविशेष-ब्रह्म-निरूपणस्य वर्तितत्वात्, “अथातो ब्रह्म-जिज्ञासे”ति पृथक् प्रतिज्ञानं न घटत इति - तावता किम् उक्तं भवति ? यदि सविशेष-ब्रह्म-स्वीकारेण ऐक-शास्त्र्य-वादो वा त्याज्यः; ऐक-शास्त्र्य-स्वीकारेण निर्विशेष-ब्रह्म-प्रतिज्ञेति वा स्वीकर्तव्यम् इति - उभयथापि नाद्वैति-पक्ष-सिद्धिः । ब्रह्मन्-विशेषत्वस्य ऐक-शास्त्र्यस्य च उभयस्य तत्र त्यक्तत्वात् । अथ निर्विशेष-ब्रह्म-स्वीकारे ऐक-शास्त्र्यं स्वत एव त्यक्तं भविष्यतीति चेत् - कुत एतत्? तत्स्वीकारे ऽपि भाष्य-सामत्यादौ ऐक-शास्त्र्यस्यापि स्वीकारात् । सविशेष-ब्रह्म-निरूपक-सङ्कर्ष-काण्ड-विरुद्धत्वात् निर्विशेष-परस्य शारीरकस्य न तदैकार्थ्यम् इति चेत्, तर्हि शारीरक एव, ‘अथातो ब्रह्म-जिज्ञासे’त्य् अत्र अब्रह्म-जिज्ञासेति पदच्छेदेन ब्रह्म-अब्रह्मणोः निर्विशेष-सविशेषयोः विरुद्धयोर् वर्णनं कथम् उपरि क्रियते? कथञ् च धर्माधर्मयोः मिथः प्रत्यनीकयोर् अपि निरूपणम्, “अथातो धर्म-जिज्ञासे”त्य् अत्र? अधर्म-जिज्ञासेति पद-च्छेदो विवक्षित इति हि एकदेशि-कथितम् अनुकूलतयोद्-ध्रियते । एवं तु खलु - शारीरके विरुद्धस्योभयस्य निरूपणे न दोषः । सङ्कर्षे एकस्य निरूपणे त्व् ऐक-शास्त्र्यं न भवतीति साधु व्याहतम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="tattvam">

  <meta itemprop="name" content="०१ परमते सूत्रस्वारस्य-भङ्गः">
  <meta itemprop="description" content="(१) ‘परमते सूत्र-स्वारस्य-भङ्ग’प्रसाधनम् प्रथमतस् तावद् अयं शतभूषणीकारः एक-शास्त्र्य-समर्थन-वाद-परीक्षायां वक्तव्यम् अंशं सूत्र-स्वारस्य-भङ्ग-वाद-परीक्षायाम् उपपाद्य ग्रन्थं पूरयति । अवश्य-वक्तव्यांशेषु प्रसक्तेषु पुनः; तत्र व्यक्तम्, तत्र परीक्षितम्, तत्र व्यक्तीकृतम् इति विलिख्य वञ्चयति । अत्र ऐकशास्त्र्यन्-विषये यद् वक्तव्यम्, तत् तद्-अवसर एव विवक्षामः । अत्र शतभूषणी-विवक्षितं तावत् - ऐक्य-शास्त्र्य-पक्षे सङ्कर्ष-काण्डान्तिम-सूत्रेणैव सविशेष-ब्रह्म-निरूपणस्य वर्तितत्वात्, “अथातो ब्रह्म-जिज्ञासे”ति पृथक् प्रतिज्ञानं न घटत इति - तावता किम् उक्तं भवति ? यदि सविशेष-ब्रह्म-स्वीकारेण ऐक-शास्त्र्य-वादो वा त्याज्यः; ऐक-शास्त्र्य-स्वीकारेण निर्विशेष-ब्रह्म-प्रतिज्ञेति वा स्वीकर्तव्यम् इति - उभयथापि नाद्वैति-पक्ष-सिद्धिः । ब्रह्मन्-विशेषत्वस्य ऐक-शास्त्र्यस्य च उभयस्य तत्र त्यक्तत्वात् । अथ निर्विशेष-ब्रह्म-स्वीकारे ऐक-शास्त्र्यं स्वत एव त्यक्तं भविष्यतीति चेत् - कुत एतत्? तत्स्वीकारे ऽपि भाष्य-सामत्यादौ ऐक-शास्त्र्यस्यापि स्वीकारात् । सविशेष-ब्रह्म-निरूपक-सङ्कर्ष-काण्ड-विरुद्धत्वात् निर्विशेष-परस्य शारीरकस्य न तदैकार्थ्यम् इति चेत्, तर्हि शारीरक एव, ‘अथातो ब्रह्म-जिज्ञासे’त्य् अत्र अब्रह्म-जिज्ञासेति पदच्छेदेन ब्रह्म-अब्रह्मणोः निर्विशेष-सविशेषयोः विरुद्धयोर् वर्णनं कथम् उपरि क्रियते? कथञ् च धर्माधर्मयोः मिथः प्रत्यनीकयोर् अपि निरूपणम्, “अथातो धर्म-जिज्ञासे”त्य् अत्र? अधर्म-जिज्ञासेति पद-च्छेदो विवक्षित इति हि एकदेशि-कथितम् अनुकूलतयोद्-ध्रियते । एवं तु खलु - शारीरके विरुद्धस्योभयस्य निरूपणे न दोषः । सङ्कर्षे एकस्य निरूपणे त्व् ऐक-शास्त्र्यं न भवतीति साधु व्याहतम् ।">
  <meta itemprop="wordCount" content="16840">
  <meta name="twitter:card" content="summary">
  <meta name="twitter:title" content="०१ परमते सूत्रस्वारस्य-भङ्गः">
  <meta name="twitter:description" content="(१) ‘परमते सूत्र-स्वारस्य-भङ्ग’प्रसाधनम् प्रथमतस् तावद् अयं शतभूषणीकारः एक-शास्त्र्य-समर्थन-वाद-परीक्षायां वक्तव्यम् अंशं सूत्र-स्वारस्य-भङ्ग-वाद-परीक्षायाम् उपपाद्य ग्रन्थं पूरयति । अवश्य-वक्तव्यांशेषु प्रसक्तेषु पुनः; तत्र व्यक्तम्, तत्र परीक्षितम्, तत्र व्यक्तीकृतम् इति विलिख्य वञ्चयति । अत्र ऐकशास्त्र्यन्-विषये यद् वक्तव्यम्, तत् तद्-अवसर एव विवक्षामः । अत्र शतभूषणी-विवक्षितं तावत् - ऐक्य-शास्त्र्य-पक्षे सङ्कर्ष-काण्डान्तिम-सूत्रेणैव सविशेष-ब्रह्म-निरूपणस्य वर्तितत्वात्, “अथातो ब्रह्म-जिज्ञासे”ति पृथक् प्रतिज्ञानं न घटत इति - तावता किम् उक्तं भवति ? यदि सविशेष-ब्रह्म-स्वीकारेण ऐक-शास्त्र्य-वादो वा त्याज्यः; ऐक-शास्त्र्य-स्वीकारेण निर्विशेष-ब्रह्म-प्रतिज्ञेति वा स्वीकर्तव्यम् इति - उभयथापि नाद्वैति-पक्ष-सिद्धिः । ब्रह्मन्-विशेषत्वस्य ऐक-शास्त्र्यस्य च उभयस्य तत्र त्यक्तत्वात् । अथ निर्विशेष-ब्रह्म-स्वीकारे ऐक-शास्त्र्यं स्वत एव त्यक्तं भविष्यतीति चेत् - कुत एतत्? तत्स्वीकारे ऽपि भाष्य-सामत्यादौ ऐक-शास्त्र्यस्यापि स्वीकारात् । सविशेष-ब्रह्म-निरूपक-सङ्कर्ष-काण्ड-विरुद्धत्वात् निर्विशेष-परस्य शारीरकस्य न तदैकार्थ्यम् इति चेत्, तर्हि शारीरक एव, ‘अथातो ब्रह्म-जिज्ञासे’त्य् अत्र अब्रह्म-जिज्ञासेति पदच्छेदेन ब्रह्म-अब्रह्मणोः निर्विशेष-सविशेषयोः विरुद्धयोर् वर्णनं कथम् उपरि क्रियते? कथञ् च धर्माधर्मयोः मिथः प्रत्यनीकयोर् अपि निरूपणम्, “अथातो धर्म-जिज्ञासे”त्य् अत्र? अधर्म-जिज्ञासेति पद-च्छेदो विवक्षित इति हि एकदेशि-कथितम् अनुकूलतयोद्-ध्रियते । एवं तु खलु - शारीरके विरुद्धस्योभयस्य निरूपणे न दोषः । सङ्कर्षे एकस्य निरूपणे त्व् ऐक-शास्त्र्यं न भवतीति साधु व्याहतम् ।">
<script type="text/javascript">
    
    let baseURL = "https:\/\/vishvAsa.github.io\/rAmAnujIyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAnujIyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAnujIyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAnujIyam\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAnujIyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAnujIyam\/tattvam\/venkaTa-nAtha-shAkhA\/venkaTanAthaH\/shata-dUShaNI\/uttamUru-vIrarAghava-paramArtha-bhUShaNam\/01_paramate_sUtrasvArasya-bhangaH\/".replace(basePath, "/");
  pageVars.pageParams = {};
  pageVars.pageSource = "tattvam\/venkaTa-nAtha-shAkhA\/venkaTanAthaH\/shata-dUShaNI\/uttamUru-vIrarAghava-paramArtha-bhUShaNam\/01_paramate_sUtrasvArasya-bhangaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAnujIyam/webpack_dist/uiLib-bundle.js"></script>







    <link rel="stylesheet" href="/rAmAnujIyam/webpack_dist/uiLib.css">
<link rel="stylesheet" href="/rAmAnujIyam/css/uiLibPrint.css" media="print" >
<link rel="stylesheet" href="/rAmAnujIyam/css/fonts.css" >
<link rel="stylesheet" href="/rAmAnujIyam/css/@fortawesome/fontawesome-free/css/solid.min.css">

<link rel="stylesheet" href="/rAmAnujIyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/" />
<link rel="alternate" hreflang="sa-Deva" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामानुजीये विश्वासटिप्पन्यः <br/> ०१ परमते सूत्रस्वारस्य-भङ्गः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ परमते सूत्रस्वारस्य-भङ्गः">०१ परमते सूत्रस्वारस्य-भङ्गः</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAnujIyam/edit/content/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="१-परमत-सतर-सवरसय-भङगपरसधनम">(१) &lsquo;परमते सूत्र-स्वारस्य-भङ्ग&rsquo;प्रसाधनम्</h2>
<p>प्रथमतस् तावद् अयं शतभूषणीकारः एक-शास्त्र्य-समर्थन-वाद-परीक्षायां वक्तव्यम् अंशं सूत्र-स्वारस्य-भङ्ग-वाद-परीक्षायाम् उपपाद्य ग्रन्थं पूरयति । अवश्य-वक्तव्यांशेषु प्रसक्तेषु पुनः; तत्र व्यक्तम्, तत्र परीक्षितम्, तत्र व्यक्तीकृतम् इति विलिख्य वञ्चयति । अत्र ऐकशास्त्र्यन्-विषये यद् वक्तव्यम्, तत् तद्-अवसर एव विवक्षामः । अत्र शतभूषणी-विवक्षितं तावत् - ऐक्य-शास्त्र्य-पक्षे सङ्कर्ष-काण्डान्तिम-सूत्रेणैव सविशेष-ब्रह्म-निरूपणस्य वर्तितत्वात्, “अथातो ब्रह्म-जिज्ञासे”ति पृथक् प्रतिज्ञानं न घटत इति - तावता किम् उक्तं भवति ? यदि सविशेष-ब्रह्म-स्वीकारेण ऐक-शास्त्र्य-वादो वा त्याज्यः; ऐक-शास्त्र्य-स्वीकारेण निर्विशेष-ब्रह्म-प्रतिज्ञेति वा स्वीकर्तव्यम् इति - उभयथापि नाद्वैति-पक्ष-सिद्धिः । ब्रह्मन्-विशेषत्वस्य ऐक-शास्त्र्यस्य च उभयस्य तत्र त्यक्तत्वात् । अथ निर्विशेष-ब्रह्म-स्वीकारे ऐक-शास्त्र्यं स्वत एव त्यक्तं भविष्यतीति चेत् - कुत एतत्? तत्स्वीकारे ऽपि भाष्य-सामत्यादौ ऐक-शास्त्र्यस्यापि स्वीकारात् । सविशेष-ब्रह्म-निरूपक-सङ्कर्ष-काण्ड-विरुद्धत्वात् निर्विशेष-परस्य शारीरकस्य न तदैकार्थ्यम् इति चेत्, तर्हि शारीरक एव, &lsquo;अथातो ब्रह्म-जिज्ञासे&rsquo;त्य् अत्र अब्रह्म-जिज्ञासेति पदच्छेदेन ब्रह्म-अब्रह्मणोः निर्विशेष-सविशेषयोः विरुद्धयोर् वर्णनं कथम् उपरि क्रियते? कथञ् च धर्माधर्मयोः मिथः प्रत्यनीकयोर् अपि निरूपणम्, “अथातो धर्म-जिज्ञासे”त्य् अत्र? अधर्म-जिज्ञासेति पद-च्छेदो विवक्षित इति हि एकदेशि-कथितम् अनुकूलतयोद्-ध्रियते । एवं तु खलु - शारीरके विरुद्धस्योभयस्य निरूपणे न दोषः । सङ्कर्षे एकस्य निरूपणे त्व् ऐक-शास्त्र्यं न भवतीति साधु व्याहतम् ।</p>
<p>ननु सविशेषस्य ब्रह्मणः सङ्कर्ष एवोक्ततया पुनः सविशेष-प्रतिज्ञा कथं घटते इति चेत् - तद्-विरुद्ध-निर्विशेष-प्रतिज्ञापि न घटत एव । अथ - &lsquo;तं ब्रह्मेत्य् आचक्षत&rsquo; इति सूत्रं निर्विशेष-ब्रह्मपरमेव । &lsquo;तत्त्वमसी&rsquo;ति जीव-ब्रह्मैक्य एवोपपन्ने सति विष्णु-ब्रह्मत्वं निर्विशेष-ब्रह्म-वादे कथं न भविष्यति? नूनम्, &lsquo;परं जैमिनिर् मुख्यत्वाद्&rsquo; इति बादरायण-सूत्रे दृश्यमाने जैमिन्य्-अभिमतं मुख्यञ् च यद् ब्रह्म तद् एव संकर्ष-काण्डे &lsquo;ब्रह्मेत्य् आचक्षत&rsquo; इत्य् अनेन विवक्षणीयम् । अस्ति च महान् विवादः, सङ्कर्ष-काण्डः काशकृत्स्न-कृतो वा जैमिनि-कृतो वा उदयेन कृतो वेति । तत्र काशकृत्स्नीयत्वे ऽप्य् अस्य सङ्कर्षस्य &lsquo;अवस्थितेर् इति काशकृत्स्नः&rsquo; इति बादरायण-प्रशंसितः काशकृत्स्नः स्वामिगतं ब्रह्मैव, &lsquo;तं ब्रह्मैत्यारक्षा&rsquo; इति विवक्षितवान् स्यात् । अतो न सङ्कर्ष-विरोधो निर्विशेष-ब्रह्म-मीमांसायाः इति यदि कथयन् निर्विशेष-वादी विरोधं परिजिहीर्षेत्, तदा &lsquo;अथातो धर्म-जिज्ञासे&rsquo;ति प्रतिज्ञानं तस्य व्यर्थम् एव । उपरि काशकृत्स्नेन सविशेष-ब्रह्म निरूपणस्यैव क्रियमाणतया व्याघातश् च । पूर्वम् ईदृशो दोषो मा स्म भूद् इत्य् एव शतभूषण्याम्, शतदूषण्युद्धृत-रीत्या &lsquo;तं ब्रह्मेत्य् आचक्षते, तं ब्रह्मेत्य् आचक्षते&rsquo; इति सङ्कर्षान्तिम-सूत्रं ब्रह्म-पद-घटितम् अपेक्ष्य &lsquo;स-विष्णु-परं हि&rsquo; इति तत्-पूर्व-सूत्रम् एवोपसंहार-सूत्रतया, सविशेष-मात्रे विश्रान्ति-प्रदर्शनस्य पतितम् इव । वस्तुतो जैमिनीयेनैव षोडशलक्षणे नैक-शास्त्र्यम् पूर्वैर् एव निर्णीतमिति च , शतदूषण्याशयञ् चैक-शास्त्र्य-वादे व्यक्तीकरिष्यामः । अभ्युपगम्य त्वेयं ब्रूमः ।</p>
<p>अथ निर्विशेषत्व-स्थापनायैव प्रतिज्ञेति चेत्, तन् न । जगत्-कारण-वादिनः प्रति-सूत्रं सविशेषत्वम् एव हि स्थपते । सविशेषमेव ब्रह्मेति सङ्कर्षे उपक्षिप्य तस्य सविशेषस्यैव ब्रह्मत्वं दुर्वचम् इत्य् आक्षेपे ब्रह्म-विज्ञानं शरीरक इति परं किं न स्यात्? एवञ् च सति उत्तर-सर्व-सूत्राणाम् अपि सामञ्जस्यम् । विष्णोः सविशेषस्य ब्रह्मत्व-व्यवस्था न भवतीति च शङ्का बहु-प्रकारा संभाव्यते । निर्विशेषस्य ब्रह्मण एवोपनिषत्तो ऽवगमान् नैवम् इति वा, उपनिषदां कर्म-कर्तृ-जीव-स्वरूप-स्तवनैदम्पर्यात् तत्-परं ब्रह्म-पदं न तद् आराध्यं तद् उपास्यं विष्णुम् आचक्षीतेति वा, अनेकार्थकं ब्रह्म-पदं न तदेक-परम् इति वा । एवं संभावितेषु प्रकारेषु पूर्व-मीमांसायाम् अधीतिना पक्षान्तराणां बल्वजत्वं परिशील्य यादृशः पक्षः प्रवर्तयितुं शक्यः, तम् एवोपक्षिप्य सिद्धान्त-पक्षम् उपवर्ण्य ब्रह्म-जिज्ञासा-प्रतिज्ञानं प्रतिष्ठापितं श्री-भाष्ये । कर्म-शेषतया उपासना-शेषतया वा ब्रह्म प्रतिपाद्यत इत्य् अभ्युपगम्य, &lsquo;प्राधान्येन ब्रह्म-प्रतिपादनम् इच्छन्तो न स्व-पक्ष-स्थापने प्रगल्भेरन्; कार्य-परत्वात् सर्वेषां वाक्यानाम्&rsquo; इति सङ्कर्ष-काण्डानन्तर्यानुगुणः किञ्च पूर्वपक्षः श्रीभाष्ये प्रावर्ति । यथाश्रुतम् अप्य् अनवगच्छतां श्रीभाष्य-हृदय-विज्ञानं कथङ्कारं स्यात्? । तस्मादैक-शास्त्र्यं सविशेष-प्रतिपादनात् सूपपन्नम् इति । अनैकशास्त्र्ये ऽपि निर्विशेष-ब्रह्म-प्रतिज्ञानं कुतः? शास्त्र-भेदाद् एकत्र प्रसङ्गाद् उक्तस्यापि अन्यत्र ऐदम्पर्येण निरूपणाय प्रतिज्ञान-सम्भवात् विरुद्ध-निरूपणस्यैवायुक्तत्वात् सविशेष-प्रतिज्ञानम् एव हि सम्यक् घटते ।</p>
<p>किं चैक-शास्त्र्य-पक्षे प्रथम-सूत्र-मात्र-वैयर्थ्यम् आपाद्यते, उत चतुस्सूत्र्याः? अहो शारीरकस्य कृत्स्नस्य? शारीरकव्युत्पाद्यस्य उपनिषद्-वाक्यानां प्रधानाद्य्-अर्थान्तर-परत्व-निर्बाह्य-उपायस्य? प्रकारान्तराबाधत्वस्य विलक्षणोपाय-पुरुषार्थैदम्पर्यस्य च षोडश-लक्षण्या व्युत्पातत्वाभावान् न तावत् कृत्स्नवैयर्थ्यम् । तथा पूर्वपक्षे ब्रह्मणो लक्षणम्, शास्त्रैकवेद्यत्वस्य, स्वयं-पुरुषार्थत्वस्य चासूत्रणात् न त्रिसूत्री-वैयर्ष्यमपि । प्रथम-सूत्रेणेव किम् अर्थम् इति पृच्छ्यते यदि, पूर्व-मीमांसायां &lsquo;अथातो धर्म-जिज्ञासे&rsquo;ति सूत्रं किम् अर्थम्? &lsquo;चोदना-लक्षणो ऽर्थो धर्म&rsquo; इति प्राप्तेर् अपि धर्म-निरुपणम् एवेति ज्ञानत्वाद् इति । सूत्राणां न्याय-निबन्धनात्मकत्वात् पूर्व-पक्ष-विशेष-परिहारार्था तत्-प्रवृत्तिर् इति चेत् — तुल्यम् एतत् । अत्र परिश्रमः पूर्व-पक्ष एव यदि प्राग् एवोद्भाव्य पर्यहरिष्यत्, तदा किल सूत्र-वैयर्थ्यम् आशङ्कियत । तादृशीं संकर्ष-काण्डान्तिमाधिकरण-रचनां यदि शतभूषणी-कारः क्वचिद् द्रक्षयति, तद् इतः परं वा प्रदर्शयतु । यद् उच्यते — &lsquo;पृथक् प्रतिज्ञा न घटते प्रमाण-शेषत्व-युक्ति-क्रमाधिकारातिदेशोह-बाध-प्रसक्तानां ब्रह्मानुबन्धितया निरूपण-प्रसक्त्यभावात्&rsquo; इति — तद् अपार्थम् । न हि यत् यत् येन येन शास्त्रेण प्रतिपाद्यते, तत् तत् तेन तेन भेद-शेषत्व-प्रयुक्त्यादि विभागेनैव प्रतिपादनीयम् इति कश्चिन् मन्तुम् अर्हति । अत एव, तथा निरूपणायोगाद् एव पूर्व-मीमांसा न गतार्थतेति पृथक् ब्रह्म-निरूपण-प्रतिज्ञा समन्वयाविरोध-साधन-फलात्मना व्युत्पादनायेति गृह्यताम् ।</p>
<p>एवञ् च ब्रह्मणः संकर्षे प्रस्तुतत्वे ऽपि निरूपितत्वाभावात् बहु-ग्रन्थ-निरूप्यतया पूर्वान्तर्भावासंमतेश् च पृथक् प्रतिज्ञानम् । तत्र ब्रह्मणः धर्मानुबन्धित्वे ऽपि अथातो ब्रह्म-जिज्ञासेति प्रतिज्ञा, अथातः शेष-लक्षणम् इति अङ्ग-विषय-तृतीयाध्याय-प्रतिज्ञेव, अथातः क्रत्वर्थ-पुरुषार्थयोर् जिज्ञासेति तुरीयाध्याय-प्रतिज्ञेव च न दुष्यति । अननुबन्धित्वे तु स्वतन्त्रा अपेक्षितैव । भवन्-मते ऽपि, अथातो धर्म-जिज्ञासेत्य् अत्र अधर्म-सङ्ग्रहाय धर्म-पदं वेदार्थ-परं भामत्यादिषु दर्शितम् एव । परन्तु ब्रह्मणो ऽविचारितत्वात् वेदार्थ-लक्षणायाम् अपि ब्रह्म-ग्रहणं नास्तीत्य् एवोच्यते । यदि संकर्षे ब्रह्म विचारितं स्यात्, कथं वेदार्थत्वेन ब्रह्म-ग्रहणं न संमन्येत । सविशेष-ब्रह्म-मात्र-ग्रहणम् इष्टम् इत्य् अपि हि तत्र नोक्तम् । तथा सति च ब्रह्म-मीमांसायां सविशेष-विचारो न कर्तव्यः स्यात् । त्रि-चतुराधिकरण-रचनया शारीरकं समापनीयं भवेत् ।</p>
<p>यत् तु स्वतन्त्र-ब्रह्म-निरूपणत्वाद् एव पृथक् ब्रह्म-लक्षणं प्रमाणं च वर्ण्यत इति, तत्र ब्रूमः । धर्मानुबन्धिनिरूपणे ऽपि प्रतिज्ञातं लक्ष्यते, निरूप्यते च । अत एव हि, शेषः परार्थत्वाद् इति शेषत्व-लक्षण-वचनम् । तत्र श्रुति-लिङ्ग-वाक्य-प्रकरण-स्थान-समाख्या-रूपाणि प्रमाणानि बलाबलादि च चिन्तितानि । तुरीय-पञ्चमादिष्व् अपि क्रत्वर्थत्वादौ क्रमादिषु च गमकं विचारितम् एव । श्रुत्य्-अर्थ-पाठ-स्थान-मुख्य-प्रवृत्तयो हि क्रम-नियामक-प्रमाणानि । एवम् अन्यद् अपि भाव्यम् । ब्रह्म-विषये ऽपि प्रतिज्ञायां कृतायां वेदार्थविचारात्मनि शास्त्रे आनुमानिक-ब्रह्म-निरूपणम् अनवसरम् इति शङ्कायाम् अनुमान-निराकरणाय शास्त्र-योनित्वम् उक्त्वा तद्-असंभव-शंकायां समन्वयः समारम्भीति सुश्लिष्टम् एतत् । अतः स्वतन्त्र-विषय एव लक्षण-प्रमाण-निरूपणम् इति न निर्बन्धः ।</p>
<p>वस्तुतः स्वतन्त्रम् एव ब्रह्म, न धर्म-शेष-भूतम् इत्य् एवास्मद् मतम् । सर्व-वेदार्थ-प्रतिज्ञां विधाय चोदना-लक्षण एव वेदार्थ इति विमृश्य जैमिनाव् उपरते, एवं तर्हि देवता-काण्डे देवतानां निरूपणे कृते ऽपि देवतानां धर्म-शेषत्वे उपासना-विषयतयैव सद्भावे च समन्यमाने ऽपि अविद्यमानस्याप्य् अर्थस्य उपासनालम्बनत्व-सम्भावनया न देवतानां ब्रह्मणश् च याथात्म्यं स्वीकृतं भवेद् इति मत्वा तत्त्व-जिज्ञापयिषया भगवान् बादरायणः स्वातन्त्र्येण ब्रह्म-जिज्ञासां प्रतिजज्ञे । स्थापयिष्यति च देवताधिकरणे तासाम् अपि याथात्म्यम् । एवं निरूप्य परिष्करणीयं परिष्कृत्य स्वान्तेवासि-जैमिनि-कृतेन शरीरकम् एकीचकार । तद् ऐकशास्त्र्ये दर्शयिष्यामः ।</p>
<p>चोदना-लक्षणः, शास्त्र-योनित्वात् इति सौत्र-चोदना-पद-शास्त्र-पदयोर् अर्थ-वैलक्षण्यम् अस्तीति कथनं न भवत्-पक्ष-साधकम् । ब्रह्मणः सिद्ध-पर-वाक्य-गम्यत्वस्यैवास्माभिः स्वीकृतत्वात् । अत एव, &lsquo;न हि ब्रह्मणि चोदनातिरिक्तं प्रमाणं श्री-भाष्य-मते&rsquo; इति प्राग् उक्तम् अपि निरस्तम् । भवद्भाष्येऽपि - &lsquo;ब्रह्म-चोदना तु&rsquo; इति ब्रह्म-विषयक-शास्त्रस्य चोदना-पदेन व्यवहारात् भवन्-मते ऽपि चोदनातिरिक्त-प्रमाणकत्वाभाव एव । भवत्-प्रयुक्त-चोदना-पदस्य विधि-वाक्य-मात्रार्थकत्वे कथं श्री-भाष्य-मते तद्-एक-प्रमाणकत्वं ब्रह्मणः? । &lsquo;अथातो ब्रह्म-जिज्ञासे&rsquo;ति पृथक्-प्रतिज्ञा अनुरूपा ज्ञेय-मात्र-सिद्ध-बोधनेनैव शास्त्रत्वं वेदान्तस्य गमयति इति कल्पना ऽपि, &lsquo;सर्व-वेदान्त-प्रत्ययं चोदनाद्यविशेषात्&rsquo; इति ब्रह्म-विषय-नानोपासनेदम्-पर-शारीरक-भाग-दूरीकृता । निर्विशेष-सविशेष-द्विविध-ब्रह्म-निरूपण-प्रतिज्ञेति उपरि वदतैवात्र कथम् उच्यते अनुपास्य-ज्ञेय-मात्र-सिद्ध-वस्तु-बोधनेनैव शास्त्रता वेदान्तस्येति । न खलु वेदे वा कर्म-काण्डे, मीमांसायां वा पूर्व-काण्डे, इमा उपासनाः ब्रह्म-विषयिण्य आवेदिताः सन्ति ।</p>
<p>यत् पुनर् उक्तम् &lsquo;वेदार्थस्य ब्रह्मणः उपासना-शेषतयैव प्रामाण्यस्य संकर्षान्तया षोडश-लक्षण्या निर्णीतत्वात्&rsquo; - इति तत् विपरीतम् । न हि शारीरके उपासना-शेषतयोपनिषदां ब्रह्मणि प्रामाण्यं स्थाप्यते । विना तच्-छेषत्वं प्राधान्येन ब्रह्मणि प्रामाण्यं स्थापयितुम् एव प्रथमं सूत्रम् । अतो भवद्-उक्तिः शारीरक-प्रतिज्ञानस्यावश्यकत्वम् एव स्थापयेत् । पूर्व-काण्डे उपासना निरूपिता इत्य् अपि दुर्भणम् । न खलु द्वादश-लक्षण्याम् उपासनानाम् औपनिषदानां प्रस्ताव-गन्धः । सङ्कर्ष-काण्डे तु कर्माराध्य-देवता-स्वरूपादि-विवेकार्थे नौपनिषदोपासन-विमर्शः । स्पष्टञ् च &lsquo;प्रदानवद् एव तद् उक्तम्&rsquo; इत्यादौ सङ्कर्षे ऽपि देवता-विवेक-मूल-कर्मानुष्ठान-प्रकार-चिन्तैव क्रियत इति । तथा, &lsquo;धर्मं जैमिनिर् अत एव&rsquo; इति सूत्रम् अपि देवता-प्राधान्यं विहाय धर्म-प्राधान्य-वादो जैमिनि-कृत इति दर्शयत् उपासना-शेषत्व-भ्रान्त्य्-अपोहनेन ब्रह्मणि प्राधान्यप्रतिष्ठापनार्थम् एव शारीरकारम्भः; अत एव &lsquo;अथातो भक्ति-जिज्ञासे&rsquo;त्य् अनुक्त्वा &lsquo;अथातो ब्रह्म-जिज्ञासे&rsquo;ति सूत्रणम् इति व्युत्पादयति ।</p>
<p>एवं सूत्र-स्वारस्य-भङ्ग-वाद-परीक्षायाम् अत्र, प्रथम-सूत्र-वैयर्थ्यम् ऐक-शास्त्र्य-पक्षे इति भवद्-उक्तं समाहितम् । अथ स्वारस्य-परीक्षां विमृशेम । &lsquo;निर्विशेष-ब्रह्मणो निर्देष्टुम् अशक्यत्वात् अत्यन्त-सन्निकृष्ट-सङ्कर्ष-काण्ड-निर्णीत-सविशेष-मुखेन निर्विशेष-जिज्ञासा प्रस्तूयते&rsquo; इति भवद्-वाक्यम् । अत्र सङ्कर्षस्यात्यन्त-सन्निकृष्टत्व-कथनम् ऐक-शास्त्र्य-वासनां हृद्-गतां दर्शयति । इदञ् च वाक्यम्, ब्रह्म-पदं सविशेषे एव स्वरसम्, निर्विशेष-वस्तु तथा निर्देश्यत्वाभावे ऽपि कथञ्चिद् ग्राह्यम् इत्य् एव कथयत् निर्विशेष-ब्रह्मणि स्वारस्याभावम् अभ्युपगच्छत् शतदूषणीं भूषयत्य् एव । &lsquo;अस्ति तावत् ब्रह्म नित्य-शुद्ध-मुक्त-स्वभावं सर्वज्ञं सर्व-शक्ति-समन्वितञ् च&rsquo; इति चकार-पूरणेन शाङ्कर-भाष्य-पठनम् अपि स्वाभिमत-स्थापन-प्रत्याशा-मूलम् ।</p>
<p>&lsquo;सविशेषांशो वाच्य-मर्यादया, निर्विशेषांशस् तु लक्ष्य-मर्यादया&rsquo; इति लेखनं निर्विशेष-ब्रह्मणि ब्रह्म-शब्द-स्थापकं वा नाशकं वा इति भवान् एव विभावयतु । &lsquo;अथातो धर्म-जिज्ञासे&rsquo;त्य् अत्र अधर्म-जिज्ञासेति पदच्छेदः न सर्व-मीमांसक-सम्मतः । धर्म-प्रत्यनीकतया धर्म-पद-वाच्यार्थानुबन्धिनिरूपणम् एव तत्र प्रायेण । भवता तु ब्रह्म-पद-वाच्यार्थ-भूतस्य सविशेषस्य अब्रह्म-पदेन अ-कार-प्रश्लेष-सम्पादितेन विवक्षितत्वम्, ब्रह्म-पदेन लक्ष्यस्य निर्विशेषस्य विवक्षितत्वञ् च वर्ण्यते । &lsquo;भूतले घटो ऽस्तीति&rsquo; वाक्ये प्रयुक्ते घट-पटयोर् उभयोः तत्र सतोः उभय-विवक्षा-स्थापन-प्रवृत्तः कश्चित्, &lsquo;घट-पदेन लक्षणया पट उपस्थाप्यते, अघट इति पद-च्छेदेन घटस्यापि ग्रहणम्; तद् अत्र पट-घटौ घटाघट-पद-दर्शितौ’ इति यद्य् उत्पादयेत्, तादृग् एवेदम् इति केयं कु-सृतिः? यदि नाम उत्तर-सूत्रेण, ‘नेति नेती’ति ब्रह्म लक्षितम् अभविष्यत्, ब्रह्म-शब्देनेह लक्षणया निर्विशेषम् अग्रहीष्यत, सविशेषस्यैव हि तत्र लक्षणम् उच्यते । तत् कथम् अत्र वाच्यार्थतया सविशेषस्याविवक्षितेति ।</p>
<p>यत् तु न्याय-रक्षा-मणि-ग्रहणेन वर्णनम् — निर्विशेष-मात्र-प्रतिज्ञायाम् अपि सविशेषोपासनं नासङ्गतम् — उभयोर् वस्तुत ऐक्यात्, सविशेषोपासनस्य् अपि निर्विशेष-ब्रह्माश्रित्यैव फल-पर्यन्तत्वाद् इति । तत्र निर्विशेष-जिज्ञासामात्र-प्रतिज्ञायाम् अपि सविशेषोपासन-मीमांसा नासङ्गतेत्य् अर्थः वक्त्रभिमत इति भाव्यम् । तत्र - ‘सर्वं खल्व् इदं ब्रह्मे’ति सर्वस्य् अपि ब्रह्मणो भेदाभावात् सर्वं निरूपयितुं शक्यम् इति किम् असङ्गतं स्यात्? सविशेषोपासनस्य निर्विशेष-ब्रह्माश्रयेण फल-पर्यन्ततेत्यस्य च को ऽर्थः? । न ह्य् उपासन-प्रीतं निर्विशेषं सत् ब्रह्मानुग्रहीष्यतीति सुवचम् । अथ उपासने विशेष्योतया विषयत्वमात्रम् इति चेत् — किं निर्विशेषत्वेन तस्य विषयता?, उत वस्तु-मात्रस्य ? - आद्ये व्याहतिः। अन्त्ये, सविशेष-निर्विशेषैक्यात् अधिकं न किञ्चित् । लौकिक-नरेश्वराद्युपासनम् अपि ब्रह्माश्रित्यैव फल-प्रदम् इति तादृशम् अपि वक्तव्यं भवेत् । वस्तुतो ब्रह्म प्राग् एव ज्ञातम् । निर्विशेषत्वम् एव तस्य ज्ञापनीयम् । विवादग्रस्तस्य जिज्ञासितस्य सहेतुकम् उपपादने अप्रवृत्त्य प्रति-सूत्रं सविशेषम् एव दर्शयन् सूत्रकारः कथं निर्विशेष-जिज्ञासा-प्रतिज्ञाकरः स्यात्? एवंरीत्या च सर्व-सूत्रा-स्वारस्यम् एव स्वयम् एव दर्शितं भवति ।</p>
<p>परीक्षिन्-महाराज-प्रश्नस्य प्रतिवचने भगवता शुकेन निर्विशेषं ब्रह्म सविशेष-मुखम् उपदेश्यम् इत्य् उक्तम् इति यद् उक्तम् - तत्र प्रतिवचने निर्विशेषत्व-कथा-लेशतुषो ऽपि न लक्ष्यते । तत् खलु वाक्यं भवद्-उपात्तम् —</p>
<blockquote>
<p>बुद्धीन्द्रिय-मनः-प्राणान् जनानाम् असृजत् प्रभुः ।<br>
मात्रार्थं च भवार्थं च आत्मने कल्पनाय च ॥</p></blockquote>
<p>इतीदम् एव । प्रश्न-श्लोकश् च —</p>
<blockquote>
<p>ब्रह्मन् ब्रह्मण्यनिर्देश्ये निर्गुणे गुण-वृत्तयः ।<br>
कथं चरन्ति श्रुतयः साक्षात् तु सद्-असततः परे ॥</p></blockquote>
<p>इति । अत्र प्रत्युत्तरारम्भे जनानाम् इति जीव-बहुत्वम्, प्रभुर् इति भगवतस् ततो भिन्नस्य सृष्ट्यौपयिकं सर्वांशितः सविशेषत्वञ् च स्पष्टम् उक्तम्; न निर्विशेषस्य वाचकं किञ्चिद् अस्ति । उत्तरार्धे, ‘आत्मने’ इति पदेनापि प्रभु-पदोक्त-विशिष्ट-परामर्श एव स्वरसः । न पुनर् अप्रामाणिक-निर्विशेष-ग्रहणम् । ‘आत्मने, कल्पनाय’ इत्य् अत्र, अकल्पनायेत्य् अकार-प्रश्लेषो ऽपि नापेक्षितः । अयम् अत्र विशिष्ट-श्लोकार्थः — स भगवान् जीवात्मनां पुनर्-जन्म-प्राप्तेः प्राक् यः सूक्ष्म-देहो भवति तदर्थम् — तत्र निविश्य स्थित्यर्थम्, तथा स्थूल-देह-प्राप्तौ सांसारिकाभ्युदयाद्यर्थम्, परम-पुरुषार्थ-भूताय स्वस्मै तेषां जीवानां योग्यता-सम्पत्तये च बुद्धीन्द्रिय-मनः-प्राणान् असृजद् इति । तानि खलु जीवैः सह सदा सन्तीति, ‘तद्-अन्तर-प्रतिपत्तौ रंहति सम्परिष्वक्तः’ इति सूत्रे स्पष्टम् । अतो जनार्थम् एव प्रभुणा । तेषां सृष्टत्वात् प्रभुर् अयं सच्-छब्द-वाच्येभ्यो जीवेभ्यो भिन्न एव । असच्-छब्द-वाच्यस्याचेतनस्य चेतन-कार्यार्थं स्थितस्य प्रभौ सत्त्वादि-गुण-कार्यानाधायकत्वात् स तथा निर्गुणश् च । अथापि श्रुतयः कथं तत्र भगवति चरन्तीत्य् एतत् तु एवं मन्तव्यम् इति भगवान् शुकः प्रश्नस्य प्रत्युत्तरं पश्चाद् एव वक्ष्यति प्रश्न-श्लोको ऽपि निर्विशेषस्य ब्रह्मणः कथं श्रुति-बोध्यत्वम् इत्य् एवं-परो न । उत्तरे निर्विशेषत्वानुक्तेः; बहु-विशेष-सद्-भावस्य श्रुति-गीतातो ऽवसीयमानत्वात्; पूर्वं निर्विशेषत्वानुक्त्या तथा ऽनुवादायोगाच् च । तद् अयं प्रश्नार्थः - ब्रह्मणः ब्रह्म-वाचिभिः पदैः निर्देशः, तस्य बहु-विध-गुण-विग्रह-विभूति-वर्णनञ् च एतावत् कृतं श्रुत्याप्य् उपनिषदा प्रतिपाद्यत इति युक्तम् । तावता तस्य सर्व-वेद-वेद्यत्वं कथम्? तस्य चेतनाचेतन-पदानिर्देश्यत्वात्; तेषां सत्त्व-रजस्-तमो-मयतया ततो ऽस्य भेदात् । अतस् तत्-पर-कर्म-काण्डाद्य्-अशेष-वेद्यत्वं कथम् इति । अतो भागवत-प्रधानोक्तस्य भागवतस्य स्वानुकूलतया ग्रहणं भगवत्-कल्याण-गुणाद्यपलापि-कृतम् अयुक्तम् एव ।</p>
<p>अनन्तरञ् च, “साक्षात् ब्रह्मणि शब्द-वृत्त्यनुपपत्ताव् अपि परम्परया, नेति नेतीति निषेध-मुखेन लक्षणया प्रकारान्तरेण च शब्द-वृत्त्युपपत्तिः व्याख्याता” इति लिखन्ती शत-भूषणी व्यक्तम् एव दर्शयति स्वाभिमत-निर्विशेष-ब्रह्म न वेदे सूत्रे वा शब्देन स्वरसतो बोध्यते, किन्तु लक्षणादिना गत्यन्तरेणेति । तत् कथम् अद्वैति-मते सूत्रास्वारस्यम् ? । एवञ् च सूत्रास्वारस्यभङ्ग-वादे ओम् इत्य् उत्तरम् एव शतभूषण्या कृतं भवति । तद् एतत्-कृत्यं च अद्वैत-मत-दूषण-भूषणम् एवेति सार्थं नाम । कथञ् च सूत्रकारः, यथा अद्वैतिनः स्वग्रन्थे निर्विशेषं स्वाभिमतं तथा नेति-नेतीत्यादि-निर्देष्टव्य-क्रमेण न निरदेक्ष्यत्, यदि अद्वैतम् एव मृषा-वादि-मतं स्वयम् अप्य् अमंस्यत । न खलु अद्वैत-ग्रन्थस्य निर्विशेष-ब्रह्म-निरूपणे स्वारस्यं नास्तीति कश्चित् प्रतिपद्यते । तद् एवं सर्वेणापि सूत्रेण सविशेषस्यैव शारीरके निरूपणात् तद्-आनुगुण्येन प्राग्-उक्त-रीत्या संकर्ष-काण्डानन्तरं ब्रह्म-जिज्ञासा-प्रतिज्ञा स्वरसत एव युज्यत इति वस्तुतः पूर्व-भाग-विचारात्मकत्वे संकर्ष-काण्डस्य सम्पत्ति-पन्ने वेदान्तोपबृंहणार्थं तद् इति किं मिथ्या-कल्पना-मूलेन प्रथम-सूत्र-वैयर्थ्यापादनात्मना पिष्ट-पेषणे? ब्रह्म-शब्द-वृत्त्यनुपपत्ति-वाद इति वाद-नामापि यथावद् अगृहीत्वा ‘ब्रह्मणि शब्द-वृत्त्यनुपत्ति-वाद’ इति कृत्वा तत्-परीक्षायां यद् उक्तम्, तत् तत्रैव निरसिष्यामः । साक्षात् शब्द-वृत्त्यनुपपत्तिं स्वीकुर्वता च भवता शब्द-स्वारस्यं सम्यक् त्यक्तम् एवेत्य् अलम् अत्र ।</p>
<p>अथ लिखति शत-भूषणी – जन्मादि-सूत्रं प्रथम-सूत्र-प्रक्रान्तस्य ब्रह्मणः अभिन्न-निमित्तोपादानत्वेन लक्षण-कथनार्थम् इति सम्प्रतिपन्नम् इति । तत्र प्रकान्तं हि निर्विशेषं ब्रह्म । तत्र निमित्तत्वोपादानत्वयोर् एकतरस्याप्य् अभावे का कथा अभिन्न-निमित्तोपादानत्वस्य? सविशेषं लक्ष्यति चेत् – कथं प्रकान्त-ब्रह्म-लक्षणम् एतत्? । प्रथम-सूत्रे ब्रह्म-शब्दस्य निर्विशेषे लक्षणा हि भवद् इष्टा । अत्र यद् उक्तं <strong>रत्न-प्रभायाम्</strong> –</p>
<blockquote>
<p>यथा रजतं शुक्त्येर्लक्षणम्, यत् रजतं सा शुक्तिर् इति, तथा यत् जगत्-कारणं तत् ब्रह्मेति कल्पितं कारणत्वं तटस्थं सदेव ब्रह्मणो लक्षणम् ।</p></blockquote>
<p>इति - तेन किमुक्तं भवति ? अरजतं शुक्तिरितिवत् अजगत्कारणं ब्रह्मेति विवक्षितमिति । अत्यन्तस्वरस एवं तर्हि सूत्रार्थः । सूत्रं जन्मादिकारणं ब्रह्मेत्येतावदेव गमयति ; न तु जन्मादिकारण सर्वेश्वरत्वेनाध्यस्तं ब्रह्मेति । शुक्तौ रजताध्यासवत् ब्रह्मणि जगदध्यासो भवतीत्यस्येष्टत्वे च जगदित्येव लक्षणं ब्रूयात् । न तु जगत्कारणत्वं ब्रूयात् । लौकिक-परीक्षक-सर्वानुभवात्यन्त-दूरं सर्व-जगन्-मिथ्यात्वं प्रथम-सूत्रे, &lsquo;अथात इत्य् अनेन सुज्ञातम् इति, ब्रह्म-शब्देन निर्गुणं ब्रह्म स्वरसतो वेद्यत इति, जगत्-कारणं ब्रह्मेति कथयता द्वितीय-सूत्रेण रजताध्यासाधिष्ठानं शुक्तिर् इतिवत् जगत्-कारणाध्यासाधिष्ठानं ब्रह्मेत्य् एव स्पष्टं ज्ञायत इत्य् एवम् आदयो वादाः न अनभिनिवेशि-सहृदय-परीक्षक-सन्निधौ प्रस्तोतुम् अर्हाः । वस्तुतो जगद्-अध्यासाधिष्ठानम् इत्य् एव सूत्रेण तन्-मते भाव्यम् । किञ्च रजताध्यासाधिष्ठानं शुक्तिः रजत-कारणत्वेन न व्यवह्रियते । भ्रान्त्य्-अपगमानन्तरं तत्त्व-ज्ञानिना क्रियमाणो ऽपि व्यवहारः रजत-प्रतीतिर् दोष-मूलेति दोषस्यैव कारणत्व-विषयकः । भवन्-मते शुक्ति-रजत-स्थले रजत-कारण-दोषाध्यासाधिष्ठानत्वं च न शुक्ताव् अस्तीत्य् अलम् अद्य ।</p>
<p>तद् एवं निर्विशेष-ब्रह्मणो लक्षणे वक्तव्ये सगुणस्यैव लक्षण-कथनम्, प्रथम-सूत्रे निर्विशेषं न विवक्षितम् इत्य् एव ज्ञापयेद् इत्य् उक्तम् । अथ निमित्तोपादानैक्यं भवन्-मते कथम् इति पृच्छामः । निमित्तत्वं हि कर्तृत्वम् उपादान-गोचरापरोक्ष-ज्ञान-चिकीर्षा-कृतिमत्त्व-रूपम् ईश्वर-निष्ठम् । उपादानत्वं तु यदि जगद्-आकारेण परिणममानत्वम् तर्हि तत् अविद्या-निष्ठम् एवेति न ब्रह्मण उपादानत्वम् । यदि जगद्-अध्यासाधिष्ठानत्वम्, तदापि तद् अधिष्ठानत्वं नेश्वरत्वाकार-विशिष्टे ऽस्ति । एवं जगद्-आकारेण परिणमद्-अविद्याधिष्ठानत्वम् उपादानत्वम् इति पक्षे ऽपि अधिष्ठानत्वस्य ब्रह्म-मात्र-निष्ठत्वात्, कर्तृत्वस्य चेश्वरत्व-विशिष्ट-निष्ठत्वात् अभिन्न-निमित्तोपादानत्वं कथम्? निमित्तत्वोपादानत्व-प्रयोजकाकार-भेदे ऽपि निमित्तत्वोपादानत्वयोर् एक-ब्रह्म-व्यक्ति-गतत्वात् अभिन्न-निमित्तोपादानत्वम् अक्षतम् इति चेत् - एवं विवक्षन् भवान् कथं विशिष्टाद्वैत-मते अभिन्न-निमित्तोपादानत्वं न भवतीत्य् आक्षिपति ।  उपादानत्वं सूक्ष्म-चिद्-अचिद्-विशिष्ट-निष्ठम् ; निमित्तत्वं ब्रह्म-मात्र-निष्ठम् इति वैषम्ये सत्य् अपि एक-व्यक्ति-गतत्वस्याक्षतत्त्वात् । इयांस् तु विशेषः उपादानत्वम् अध्यासाधिष्ठानत्व-रूपं वा, अविद्याधिष्ठानत्व-रूपं वा लोके क्वाप्य् अप्रसिद्धम् इति तथा निर्वचनं न स्वीकारम् अर्हति । पूर्वावस्थाश्रयत्व-रूपम् अस्मद्-इष्टम् उपादानत्वं पुनर् लोक-क्लृप्तं ब्रह्मण्य् अप्य् अबाधितम् इति । व्युत्पादयिष्यत इदम् उपरिष्टात् ।</p>
<p>यत् तूक्तम् चिद्-अचिद्-विशिष्टत्वं यदि प्राग् एव प्रतिपन्नम् ; व्यर्थं तर्हि इदं लक्षणम् इति - तत् लक्षण-कथन-प्रयोजनं किम् इत्य् अपरामर्श-मूलम् । &lsquo;यतो वा इमानी&rsquo;त्यादि-वाक्यं हि यच्-छब्द-घटितत्वादिना कारणत्वानुवादेन कारणे निरतिशय-बृहत्त्व-स्थापनार्थं प्रवृत्तम् । कारण-वाक्यानि च &lsquo;सद् एवेदम्&rsquo; इत्यादीनि पुरोवाद-रूपाणि । तत्र च &lsquo;ऐतदात्म्यम् इदं सर्वम्&rsquo; इति कारणे चिद्-अचिद्-वैशिष्ट्यं प्रतिपन्नम् एव । अतो ब्रह्म-शब्दस्यानेकत्र प्रयोगात् विशयानं प्रति कारणे ब्रह्मत्वम् अत्र ख्याप्यते । श्रोता च, कारणं चिद्-अचिद्-विशिष्टम् एवेति पूर्वम् एव निर्धारितवान् वा, पुनर् विचार्य निर्धारयन् वा तादृशे ब्रह्मत्वं लक्षण-वाक्यात् निश्चेष्यतीति कथं वैयर्थ्य-शङ्का? भूत-मात्रस्य &lsquo;इमानि भूतानी&rsquo;ति विवक्षायाम् अपि ब्रह्मण उपादानत्वं सु-निरूपम् इत्य् अपि स्वावसरे प्रतिपादयिष्यामः । यत् तु श्री-भाष्य-मतम् अविज्ञायैव, &lsquo;नास्ति श्री-भाष्य-मते विशेष्यांशः साक्षाद् उपादानम्&rsquo; इति, &lsquo;अचिद्-अंशस्य प्रकृतेर् एवोपादानत्वं श्री-भाष्य-मते&rsquo; इति च लेखनम्, तत् लोक-सिद्धस्योपादानत्वस्य स्व-मते ब्रह्मण्य् अभावात् आपतितां न्यूनतां श्री-भाष्य-मते ऽप्य् आरोप्यात्मानं कृतार्थयितुम्; अस्मन्-मते प्रकृतेर् इव ब्रह्मणो ऽप्य् उपादानत्वात् प्रकृति-गतस्योपादानत्वस्य ब्रह्मण्यारोपस्य कदा ऽप्य् अभावाच् च । “सति चैवं किं ब्रह्मणा? प्रकृत्यैव निर्वाहाद् ।” इत्यादि वचनं च ब्रह्म तर्केण साधयन्तं प्रति शोभते, न शास्त्र-योनि ब्रह्माभ्युपगच्छन्तं प्रति । प्रकृतेर् अचेतनाया अप्य् उपचारान् निमित्तत्वम् अस्तु, किम् इति ब्रह्मणो निमित्तत्वम् इति वदन् भवान् उपचारस्य मुख्य-पूर्वकत्वात् मुख्य-निमित्तत्वाश्रयं चेतनं नापलपितुम् अर्हतीति कथं ब्रह्म-निषेध इति कृतं भवतो वाग्-जालेन । &lsquo;योगिनां मत इव ईश्वरस्योपादानत्वं श्री-भाष्य-मते ऽपि न&rsquo; इति च श्रुति-सूत्र-सूक्ति-विरुद्धा केयं कल्पना? अभिन्न-निमित्तोपादानत्वं सम्प्रतिपन्नम् इति च प्राक् भवतैवोक्तम् ।</p>
<p>यत् पुनः &lsquo;अद्वैत-मते तु निमित्तत्वम् उपादानत्वं च साक्षाद् एव स्वरसम् उपेयत&rsquo; इति तत्र वक्तव्यं प्राग् एवोक्तम् । किञ्चेदं विवर्त-विधयोपादानत्वम्? यत इति पञ्चमी विवर्तोपादानम् एव ब्रह्म, न तु परिणाम्य्-उपादानम् इति किं स्वरसतो ज्ञापयति? प्रकृत्यधिकरणे भवद्-उपात्ते, &lsquo;परिणामात्&rsquo; इति सूत्रञ् च न प्रस्मर्तव्यम् । तद् धि विवर्तोपादानत्वं व्यक्तम् एव व्यासेधति । तथा च कथं स्वारस्यम् ? । सापि विवर्त-विधा अध्यासाधिष्ठानत्व-रूपा न हि मृदादौ घटादिकं प्रति प्रत्यक्षिताऽ स्ति, येन भवन्-मते दृष्टान्तानुपरोधः स्यात् । न च प्रतिज्ञानुपरोधो ऽपि; शुक्ति-ज्ञानेन रजत-ज्ञाततायाः लोके अदर्शनात् । रजत-बाधितताया एव दर्शनात् । अध्यासाधिष्ठानत्वम् उपादानत्वम् इति च लोके न कुत्रापि संप्रतिपद्यते । शुक्तौ रजतम् उत्पन्नम् इति, तत्र शुक्तिर् विवर्तोपादानम् इति, तद्-अज्ञानं परिणाम्य्-उपादानम् इति च कथम् अप्य् अननुभवात् । एवं सर्वं स्व-बुद्ध्या परिकल्प्य स्वरस-सिद्धम् इदम् इति वादो गुरु-विस्रम्भ-गृहीत-विपरीतार्थ-वासना-वासितान्तःकरण-मात्र-साक्षिकः । अत्र - प्रपञ्चात्मना परिणममान-मायाश्रयत्वेन निमित्त-कारणत्वञ् चेति निमित्त-कारणत्वं भवता विवृतम्; परिभाषादौ तु परिणममान-मायाधिष्ठानत्वम् उपादानत्वम् इत्य् उक्तम् । तद् अत्रोपादानत्वम् एव निमित्तत्वं मन्यत इत्य् आयाति । न ह्य् आश्रयत्वम् अधिष्ठानत्वञ् चात्र विभिन्नम् । तद् एवम् अभिन्न-निमित्तोपादानं विवक्षता निमित्तत्वोपादानत्वयोर् अप्य् अभेदो मन्यत इव । अपि च मायाश्रयत्वं कथम्? मायाया मिथ्यात्वेन तद्-आश्रयत्वं परमार्थ इति न युक्तम् । अथ मायाश्रयत्वं मायाध्यासाधिष्ठानत्वम् एव चेत् तर्हि ब्रह्मणि मायोपादानत्वम् उक्तं स्यात् । अध्यासस्याज्ञान-मूलकत्वात् मायाध्यास-मूल-भूताज्ञानान्तर-स्वीकारापातश् च । मायानादित्वादि-भङ्गश् च । अथ न मायाध्यासः; किन्तु मायाश्रयत्वाध्यास इति चेत् - तर्हि मायाश्रयत्वाभावात् तद्-रूपं निमित्तत्वम् उपादानत्वं वा नास्तीत्य् एवोक्तं भवति ।</p>
<blockquote>
<p>मायाश्रयत्वं मिथ्या चेत् विवर्तित्वं तथा कुतः ।<br>
परिणामत्वम् एवास्तु ब्रह्मणो भास्करीयवत् ॥</p>
<p>परिणामस्य मिथ्यात्वान् न हेयास्पदता भवेत् ।<br>
मिथ्या व्यावर्तमानत्वात् प्रपञ्चो ऽयं घटादिवत् ॥</p>
<p>इतीव वदतां श्रौतीं बाध-बुद्धिञ् च पश्यताम् ।<br>
दोषं विना ऽपि मिथ्यात्वं स्याद् अतो न विवर्तिता ॥</p></blockquote>
<p>कार्याधिकरणान्तगतेन च, &ldquo;मृदादि-दृष्टान्तैर् हि सतो ब्रह्मण एकस्य सत्यत्वं विकारस्य च अनृतत्वं प्रतिपादयच् छास्त्रं नोत्पत्त्यादि-परं भवितुम् अर्हति&rdquo; इति शाङ्कर-भाष्येण गल-हस्तितम् एव स्वार्थ-तात्पर्यं कारण-श्रुति-निकरस्येति जगज्-जन्माद्यपलापाद् गतम् एव जन्मादि-सूत्रेण । एवं जन्मादि-सूत्र-स्वारस्य-भङ्गात् कृत्स्न-ब्रह्म-मीमांसा-शास्त्र-स्वारस्य-भङ्गश् चाद्वैत-मते ऽस्मिन् स्पष्टः ।</p>
<p>यत् तु — &lsquo;शास्त्र-योनित्वाद् इति सूत्रं तत्त्व-ज्ञान-मात्रात् मोक्ष इत्य् अद्वैत-मते स्वरसम्; न तूपासनान् मोक्ष इति श्री-भाष्य-मते&rsquo; इति तन् न । इदं हि शास्त्र-पदं तत्त्व-पर-वाक्य-परम्, चोदना-पदं विधायक-वाक्य-परम् इति वैलक्षण्य-परामर्श-मूलकम् । शासनाच् छास्त्रम् इति शास्त्र-पदम् अपि विधि-परं प्रयुज्यत एव ।  उपपद्यते च तत् । तथा च वार्तिकम् -</p>
<blockquote>
<p>प्रवृत्तिर् वा निवृत्तिर् वा नित्येन कृतकेन वा ।<br>
पुंसां येनोपदिश्येत तच् छास्त्रं तूपपद्यते ॥</p></blockquote>
<p>इति । शाङ्कर-भाष्ये च ब्रह्म-चोदनेति चोदना-पदेनापि सिद्ध-पर-वाक्य-निर्देशः कृतः । आस्तां तावद् इदम् । शांकर-प्रथम-योजनायाम् अत्राधिकरणे सर्वस्यापि वेदस्य ब्रह्म कारणम् इति वक्तव्यम् इति न शास्त्र-पदं सिद्ध-पर-वाक्य-मात्र-परम् । शास्त्रस्य ब्रह्म योनिर् इति प्रथमं पक्षं परित्यज्य शास्त्र-गम्यत्वं ब्रह्मण इति पक्षे शास्त्र-पदेन तत्त्व-पर-वाक्य-मात्र-ग्रहणे ऽपि न श्री-भाष्य-मते स्वारस्य-भङ्ग-लेशः । न हि ब्रह्मणः विधि-वाक्यैकगम्यत्वं वा विधि-वाक्यैकवाक्यतापन्न-वाक्य-मात्र-गम्यत्वं वा श्री-भाष्यम् आह । किन्तु स्वतन्त्र-सिद्ध-पर-वाक्य-गम्यत्वम् । अतः कथं सूत्रास्वारस्यम्? मोक्ष-साधनत्वं तु वाक्यार्थ-ज्ञानस्य वा विधि-विधेयस्योपासनस्य वेत्य् अन्यद् एतत् । नैतत् प्रकृत-सूत्र-संबन्धि । अद्वैत-मत एव तु स्वारस्य-भङ्गः । निर्विशेष-ब्रह्मणः तत्त्व-पर-वाक्य-वेद्यत्वस्यापि वस्तुतो ऽभावात् । अन्यथा निर्विशेषत्व-हानेः । सगुण-ब्रह्मणस् तु उपासना-विषयत्वम् अद्वैतिनो ऽपि सम्मतम् इति श्री-भाष्य-मताद् अविशेष एव । जन्मादि-कारणत्वं पूर्व-सूत्र-कथितं निरतिशय-सार्वज्ञ्य-स्थापनेन दृढीकुर्वद् इदं शास्त्र-योनित्वाधिकरणं निर्विशेष-पक्षे स्वरसम् इति को नाम ब्रूयात्? नैयायिको ऽपि हि न ब्रह्मोपासनम् आनुमानिकम् आह; किन्तु ब्रह्मापर-पर्यायम् ईश्वरम् । उपासनं वेद-वेद्यम् इत्य् उच्यते । परं ब्रह्मापि वेदैक-वेद्यम् इति वेदान्ति-मतम् । तत्र न सूत्र-स्वारस्य-भङ्ग-लेशो ऽपि । प्रत्युताद्वैति-मते ब्रह्मणः, &lsquo;घटो ऽस्ति, भाती&rsquo;त्यादि-प्रत्यक्ष-गम्यत्व-स्वीकारात् शास्त्र-योनित्व-सूत्रं तन्-मत एवास्वरसम् । &lsquo;सर्व-वेदान्त-प्रत्ययं चोदनाद्यविशेषात्&rsquo; इति उपासनम् एव मोक्ष-साधनम् आचक्षाणो भगवान् बादरायणः, वाक्यार्थ-ज्ञान-मात्रात् मोक्षम् अध्यवस्यतीति च कथङ्कारं कथ्येत?</p>
<p>एवं शास्त्र-योनित्वाधिकरण-स्वारस्ये स्थिते उपरि समन्वयधिकरण-स्वारस्यं स्व-मते दर्शयितुं यद् उच्यते - समन्वय-सूत्रं हि उपास्यम् अपि ब्रह्म पुरुषार्थत्वात् सत्यम् इति बोधयितुम् इति श्री-भाष्यम् इति तद् विचारणीयम् । एतद्-वाक्य-दर्शने हि समन्वयाधिकरणे, ब्रह्म न सत्यम् उपास्यत्वाद् इति पूर्वः पक्षः, ब्रह्मणः उपास्यत्वे ऽपि पुरुषार्थत्वात् सत्यत्वम् इति सिद्धान्त इति बुध्यते । न खल्व् एवं श्री-भाष्ये वर्णितम् अस्ति । उपासनाद्यन्वयं विना ब्रह्मणः प्राधान्येन प्रतिपादने प्रवृत्ति-निवृत्त्यन्वय-विरहात् वाक्यं प्रयोजन-पर्यवसायि न भवेद् इति ब्रह्म-विचाराक्षेपः पूर्व-पक्षि-कृतः । ब्रह्मणः साक्षात् पुरुषार्थत्वात् सुतरां सिद्ध-ब्रह्म-परम् अपि वाक्यं प्रयोजन-पर्यवसायीति सिद्धान्तः । भवद्-उक्तं तु &lsquo;विध्यर्थत्वे ऽप्य् अबाधात् पर-विषय-वचः स्वार्थ-मानं भवेद्&rsquo; इत्य् अन्वारुह्योक्ति-रूपं (सूत्रकार-संमतम् अपि) न समन्वय-सूत्रार्थतयाभिमतम् इत्य् अवधेयम् ।</p>
<p>यद् अप्य् उच्यते समन्वय-पदं पुरुषार्थत्वेनान्वय-परं न कुत्रापि दृष्ट-चरम् इति तत् किं समन्वय-पदं प्रत्यक्षानुमानागमादि-प्रमाणान्तर-विरुद्धार्थ-बोधकत्व-रूपार्थे परं स्वरसं प्रयुज्यमानम् अस्ति? उपक्रमोपसंहाराद्यवगत-तात्पर्य-विषय-भूते ऽन्वयः समन्वयः । सो ऽर्थात् प्रमाणान्तर-विरुद्धो ऽपि ग्राह्य इति चेत् तादृश-तात्पर्य-विषय एव पुरुषार्थ-भूते ऽन्वयः परं समन्वयः कथं न भवति? सर्व-प्रमाण-विरुद्धे ऽर्थे तात्पर्यम् अपेक्ष्य सर्व-तद्-अविरोध-भाजि तात्पर्येणान्वय-करणम् एव हि श्रेयः । अपुरुषार्थ-भूत-प्रवृत्ति-निवृत्त्यादि-परं वाक्यं परम्परया पुरुषार्थ-पर्यवसानाद् अन्वितम् । साक्षात् पुरुषार्थ-बोधकं पुनः पारम्पर्यानक्षेपणात् समन्वितम् इति खलु श्री-भाष्यम् आह । सङ्कर्षम् आदाय पिष्ट-पेषणं तु प्राग् एव संघर्ष-पदम् इति किं वृथा विस्तरेण?</p>
<p>शतदूषण्याम्, &lsquo;शारीरक-पञ्चमाध्याये निर्गुणं पारिभाषिकं ब्रह्म प्रतिपाद्यताम्&rsquo; इति <strong>शारीरक</strong>-पद-घटिते वाक्ये सुव्यक्ते स्वयं शारीरक-पदं विसृज्य &lsquo;पञ्चमाध्याय-विषयत्वम् एव निर्विशेषस्य स्यात्&rsquo; इति सामान्येन शतदूषण्याम् उक्तम् इति कृत्वा, &lsquo;पूर्व-मीमांसा-पञ्चमाध्यायस्य क्रम-निरूपिकत्वात् न ब्रह्म-निरूपण-प्रसक्तिः । अतः सप्तदशाध्याय-विषयो वा, एकविंशाध्याय-विषयो वा स्याद् इत्य् आपाद्यताम्&rsquo; इति यत् दूषणम् उक्तम् — तत् किं शतदूषणीस्थ-शारीरक-पदं प्रस्मृत्य, किं वा प्रकारान्तरेण दूषणम् अशक्यं मत्वा विप्रलिप्सया ऽन्यथा ऽनूद्य प्रत्युत्तर-प्रपञ्चनम् इति पृच्छामः । मीमांसा-पञ्चमाध्याय-मात्रं किम् इति गृह्यते । पाणिनि-कणाद-गौतमादीनां दर्शनादीनि अध्याय-कदम्बात्मकानि गृहीत्वा तत्-तत्-पञ्चमाध्याय-विषयत्वं निर्विशेषस्य न भवितुम् अर्हति अन्यार्थकत्वाद् इत्य् अपि कस्मात् न प्रपञ्च्यते ? अतः शारीरके चतुर्णाम् अध्यायानां सविशेष-ब्रह्म-परत्वं समर्थ्य निर्विशेषं न शारीरके उच्यते इति कथनार्थम्, शारीरक-पञ्चमाध्यायत एव निर्गुणं ग्राह्यम् — यदि शारीरक-पञ्चमाध्यायो ऽभविष्यत्, निर्गुणं ब्रह्म निरूपितम् अभविष्यद् इति सुष्ठूक्तं शतदूषण्याम् इति अलम् अशिक्ष्य-शिक्षण-प्रयासेन ।</p>
<p>अथ ईक्षत्यधिकरणं विशिष्टाद्वैत-मते न स्वरसम् इति विवक्षुर् भवान् सांख्य-मतं सुबहूपन्यस्य योगादि-मतान्य् अप्य् उपदर्श्य लिखति – विशिष्टाद्वैत-मते निमित्त-कारणम् एवेश्वरः अपृथक्-सिद्धि-वशाद् उपादानम् इव भवतीति; वस्तुतो निमित्त-कारणत्व-मात्रम् एवैतन्-मते स्वीकृतम् इति च । विशिष्टाद्वैति-सम्मतम् उपादानत्वं निरुच्य तस्य ईश्वरे असंभवं यावद् भवान् नोपपादयितुम् ईष्टे, तावत् किम् इति तन्-मते उपादानत्वं वस्तुतो नास्तीति, सांख्याद् अविशेष इति च ब्रूताम् । अद्वैत-मते निमित्तत्वम् उपादानत्वञ् च घटत इति वदंश् चाह - सप्तविंशः पुरुषश् चिन्-मात्रम् अपरं तत्त्वं मायाश्रय-विषयतया गीयमानं माया-तत्-परिणामाध्यासाधिष्ठानतया विवर्तोपादानं भवतीत्य् अद्वैत-मतम् इति । तत्र पञ्चविंश-षड्विंशोपरि सप्तविंशत्वेन पुरुषस्य गणने ऽपि वस्तुतः आत्मैक्यम् एव अद्वैतीष्टम् । माया-तत्-परिणामाध्यासाधिष्ठानत्वं विवर्तोपादानत्वम् इति लिख्यते । एवं तर्हि मायाध्यासाधिष्ठानत्व-रूपं मायोपादानत्वम् अपि ब्रह्मण्यापतेत् । अध्यासाधिष्ठानत्वम् उपादानत्वम् इति न लोके ऽपि क्वापि संप्रतिपन्नम् । शुक्ति-रजतम् इति किञ्चिद् उपादेयम् अपि नानुभविकम्, नतराञ् च शुक्तेर् उपादानत्वम् इति निरूपयिष्यामः । अतः अद्वैति-मत एवास्वारस्यम् । सत्य् एवं प्रकृति-मात्रोपादानत्वम् एव श्री-भाष्यानुयायिनो ऽपि साक्षात् स्वीकुर्वन्तीत्य् अन्यथैव क्रिया-समभिहारेण कथनं सर्वथैवोपादान-तत्त्वाविवेक-मूलम् एव ।</p>
<p>ईक्षत्यधिकरणं प्रधान-परिणामि-कारणता-निरास-परतया श्री-भाष्य-कारा व्याचक्षत इति यत्, इदम् अपि संभ्रम-विलसितम् । न हीक्षत्यधिकरणं तन्-निरासार्थम् । न च श्री-भाष्य-मते प्रधानस्य शक्य-विषये परिणामित्वं नास्ति । किं तर्हीक्षत्यधिकरण-कृत्यम्? सद्-विद्या-वाक्यं न प्रधान-परम् ; किन्तु चेतन-ब्रह्म-परम् इति प्रतिबोधनम् एव । वैलक्षण्याद् ब्रह्मण उपादानत्वासंभवेन प्रधान-मात्रोपादानत्व-शङ्का &lsquo;न विलक्षणत्वाद्&rsquo; इत्य् अत्र परिहरिष्यते । अद्वैति-मते ऽपि माया प्रकृतिः परिणाम्य्-उपादानम् एवेति कथं तन्-निरास इह । तन्-मात्र-कारणता-निरास-परत्वं तु श्री-भाष्य-मते ऽप्य् अविशिष्टम् । समन्वयाध्याये कुत्रापि न सर्वथा प्रकृतेः कारणत्वं निषिध्यते । किन्तु सांख्य-संमतं कारण-भूतं प्रकृति-तत्त्वं तत्र तत्र न श्रुति-विवक्षितम्, किन्तु तद्-अतिरिक्तं ब्रह्मेत्य् एतावद् एव स्थाप्यते इति स्थिते मत-द्वय-प्रक्रिया-परित्यजनं सर्वत्रापार्थ-कल्पनञ् चायुक्तम् ॥</p>
<p>&lsquo;ईक्षतेर् नाशब्दम्&rsquo; इति प्रथम-सूत्रम् ईक्षण-रूपं गुण-विशेषं ब्रह्मणि ब्रुवत् कथं निर्विशेष-साधकम्? न्याय-निरूपणात्मके ऽधिकरणे हेतु-साध्य-रूप-धर्म-द्वयान्वय एव प्रति-सूत्रं विवक्षित इति निर्विशेष-ब्रह्म-साधकं न किम् अपि सूत्रं भवितुम् अर्हति । भवन्-मत एवेक्षत्य् अधिकरणं सर्वथैवास्वरसम् इति श्री-भाष्य एव कण्ठोक्तम् अपि ।</p>
<p>अपि च पृच्छामः - किम् इदम् ईक्षणं निर्विशेषे ब्रह्मणि स्वरसम् उत सविशेषे? आद्यस् तु न भवताम् अपीष्टः । अन्त्यस् तु दुरुपपादः । तथा हि - किम् इदम् ईक्षणं नाम? ज्ञान-विशेषः । &lsquo;अहं जानामी&rsquo;त्य् आदाव् आत्मनि ज्ञातृत्वं भ्रान्ति-सिद्धम् ; ज्ञान-क्रिया-कर्तृत्वस्य निर्विकारे आत्मन्य् असंभवाद् इति वदद्भिः तत् अहङ्कार-ग्रन्थि-स्थम् अङ्गीकृतं लोके । अन्तःकरण-वृत्ति-रूपा च ज्ञान-क्रिया अन्तःकरणैक-निष्ठेति निरूपयताम् ईश्वर-गतत्वेन श्रुतं ज्ञातृत्वम् अपि जीवोपाध्यन्तःकरण-तुल्यम् ईश्वरोपाधितया स्वीकृता-विद्या-वृत्ति-रूपम् अविद्या-वृत्तिः । अविद्या प्रकृतिर् मायेति पर्यायाः । एवञ् चेक्षितृत्वं मुख्यं प्रकृति-निष्ठम् एव भवतीति कथं प्रधानापर-पर्याय-प्रकृति-परत्व-निरसनम् ईक्षतिना भवितुम् अर्हति । यदि मन्येत - &lsquo;ईक्षणम् आत्म-गुण एव; नाविद्यान्तःकरणादि-गतम्&rsquo; इत्य् एव सूत्र-काराशय इतो ऽवसीयत इति, तर्हि भवत्-पक्षो निरस्त एव । अथाविद्या-वृत्ति-प्रतिफलितं चैतन्यं मुख्यैक्षण-पदार्थ इति चेत्, तदा तद्-आश्रयत्वं न कस्यापि मुख्यम् अस्तीति सूत्रस्यासामञ्जस्यम् एव । गौणं तु चैतन्याश्रयत्वम् अविद्यायाम् अपि संभवेत् ; व्यङ्ग्यं चैतन्यं व्यञ्जकाहङ्कार-निष्ठं प्रतीयत इति भवद्-उक्तेः । अतः सच्-छब्द-वाच्यं न प्रधानम् इति न शक्यते साधयितुम् । कथञ्चित् चैतन्य-प्रतिफलनं वृत्तौ सांख्यैः सूपपादम् ; नाद्वैतिभिः । मिथ्या-भूते परमार्थ-संबन्धस्य प्रतिफलनादि-रूपस्यायोगात् । मत-द्वये ऽपि प्रतिफलनासंभव एव; नीरूपत्वात् वृत्ति-चैतन्ययोः । एवं चैतन्य-गतो वृत्ति-विशेष-संबन्ध ईक्षणम् इति पक्षो ऽपि व्युदस्यः । संबन्धस्य वस्तुतो ऽभावे ऽपि तद्-अभिमान एवेक्षितृत्वम् इति चेत् — अभिमानो ऽपि वृत्ति-विशेषः कथं तन्-निष्ठ इति विचारे पुनर् दुरुपपादत्वम् एव । अतो यावन् मुख्यं ज्ञातृत्वम् आत्मनि नेष्यते, तावद् ईक्षत्यधिकरण-स्वारस्यं न शक्यं रक्षितुम् ॥</p>
<p>आनन्दमयाधिकरणम् अद्वैत-मतास्थाकृत-शाङ्कर-योजनायाम् अत्यन्तास्वरसम् इति सर्व-परीक्षक-विदितम् एतत् । प्रपञ्चितञ् चेहाधिकरणे आ शाङ्कराद् आ चेदानीन्तनाद् उपनिषत्-सूत्रार्थोपन्यासः सर्वथैवानुपपन्न इति <strong>पर-पक्ष-निराकृताव् अस्मद्-आचार्यैः</strong> । शतभूषण्युक्तमपि विमृशामः - &lsquo;आनन्दमयो ऽभ्यासात्&rsquo; इति सूत्रे आनन्दमय-पदम् आनन्दमय-पर्याय-परम् इत्याह । इदम् एवास्वरसम् । उपरि ब्रह्मेति साध्यांशे जिज्ञासादि-सूत्रानुसारेण सिद्धे तद् विहाय, &lsquo;ब्रह्म-पद-घटित-पुच्छ-वाक्येन ब्रह्म-परत्वं साध्यम् । तेन आनन्दमय-पद-घटितावयवि-वाक्येन ब्रह्म-परत्वाभाव-सिद्धिर्&rsquo; इति पूरयति । एतद् अपेक्षया आनन्दमय-पद-घटित-वाक्येन ब्रह्म-परत्वम्, न तु पुच्छ-वाक्येनेत्य् उक्तौ किञ्चिद् इव स्वारस्यं रक्षितं भवेत् । आनन्दमयो ब्रह्म, न त्व् अन्य इत्य् अर्थस् तु अत्यन्त-स्वरसः । अभ्यासाद् इत्य् अपि यदि आनन्दमयस्य वा तद्-विशेषस्य वा ऽऽनन्दस्याभ्यासं ब्रूयात् तदैव स्वारस्यम् ; न तु अश्रूयमाण-ब्रह्म-पदाभ्यास-वचने । पुच्छ-ब्रह्म-वादे सति आनन्दमय-पद-स्थाने पुच्छ-पदेनैव प्रयुक्तेन भाव्यम् । एतद्-अधिकरण-स्वीकृतम् अस्वारस्यं संरक्षितुम् आकाशाद्यधिकरणेष्व् अपि आकाशादि-वाक्यम् एवाकाशादि-सौत्र-पदार्थ इत्य् अपार्थो न कल्प्यः । कथञ् च सूत्रकारः वाक्य-घटकेषु बहुषु पदेषु आनन्दमयाकाश-प्राणादि-शब्दान् एव सूत्रेषु निरदेक्ष्यत्, यदि तेषां ब्रह्म-परत्वं नामंस्यत । भूम-विद्यायां प्रक्रान्तोपदेश-पद्धति-विरहे ऽपि व्यत्यन्तर-बोधनं चिकीर्षितम् इति यथा, &lsquo;एष तु वा अतिवदती&rsquo;ति तु-शब्देनावधारितम्, तथा &lsquo;ब्रह्म पुच्छम्&rsquo; इति व्यक्त्यन्तर-परम् इति कथम् अवगम्यते? प्रत्युत व्यक्त्यन्तर-भ्रान्ति-प्रसक्ति-लेशस्याप्य् अयोगम् एवानन्दमय-पद-घटनेन सूत्र-कृद् आविष्करोति । &lsquo;तस्यैष एव शारीर आत्मा, यः पूर्वस्ये&rsquo;त्य् अस्यानन्दमय-पर्यायान्तस्थस्यार्थः <strong>पर-पक्ष-निराकृतौ</strong> प्रपञ्चितो द्रष्टव्यः । अस्माभिश् च तैत्तिरीयोपनिषद्भाष्य<strong>परिष्कारे</strong> सामञ्जस्यं सम्यग् व्याख्याय दर्शितम् एव । &lsquo;विकार-शब्दान् नेति चेन् न प्राचुर्याद्&rsquo; इति सूत्रे, &lsquo;विकार-शब्दस्य मयटः श्रवणात् आनन्दमयो न ब्रह्म, किन्तु पुच्छम् एव । अथैवं नेति कया ऽपि युक्त्या कथ्यते चेत्; तन् न; मयटो विकारार्थं एव प्रयोग-प्राचुर्य-दर्शनात्&rsquo; इत्यादि-रीत्या, अतिक्लिष्टात् सूत्र-भाष्य-दर्शित-प्रकारात् अन्येना ऽपि प्रकारेण भवत्-सिद्धान्तानुरोधिनम् अर्थं वयम् अपि दर्शयेम । परं तु स्वारस्यं सर्वात्मना त्यक्तम् इति वाक्यज्ञो नैव न जानीयात् । किं बहुना - भवत्-सूत्र-भाष्य-व्याख्यास्व् एव व्यक्तम् इदम्, यत् श्रुति-सूत्र-विरोधे, &lsquo;गुणे त्व् अन्याय्य-कल्पने&rsquo;ति न्यायात् श्रुत्य्-अनुरोधेन उपसर्जन-भूतस्य सूत्रस्य क्लिष्टो ऽर्थः कल्पनीय इति । सत्य् एवं कथं सूत्र-स्वारस्यं स्व-मते विवक्षतीति । एवम् आनन्दमयाधिकरण-पर्यन्त-प्रस्तावेन शत-भूषणी, आनन्दमयाधिकरणस्य यथा, तथैव पूर्वापराधिकरण-सूत्राणाम् अप्य् अद्वैति-मते अस्वारस्यम् एव भङ्ग्यन्तरेण दर्शयतीति तद्-वाचका विवेकिनो विदाङ्कुर्वन्तु ॥</p>
<p>एवं स्व-मत-स्थितम् अस्वारस्यं स्वयं प्रदर्शयन्त्य् एव शत-भूषणी लिखति — &ldquo;स्व-मते स्वारस्यं शतदूषण्य् अभिमन्यते, तद्-अभिमान-भञ्जनार्थम् एवैतावत् प्रपञ्चितम्&rdquo; इति । भञ्जनं प्रपञ्चितम् इत्य् अनुक्त्वा, भञ्जनार्थं प्रपञ्चितम् इति यद् उक्तम्, तावति संतुष्यामः । एतत्-प्रपञ्चनवैयर्थ्यमेवैतावद् उपापीपदाम ॥</p>
<p>&lsquo;चिन्-मात्रस्य स्व-प्रकाशत्वेन ज्ञानाविषयतया जिज्ञास्यत्वायोगात्&rsquo; इति शत-दूषणीम् अनूद्य यल् लिखितम्, &lsquo;जिज्ञासा-पद-घटकं ज्ञानं तु, “अवगति-पर्यन्तं ज्ञानं सन्-वाच्याया इच्छायाः कर्म” इति भाष्यात् प्रमाण-जन्यम् एव; न चिन्-मात्रम्&rsquo; इति - तद् असंबद्धम् । ज्ञानस्य प्रमाण-जन्यस्य पद-घटकत्वं कथम्? फल-भूतावगत्यात्मकं ज्ञानं जिज्ञासा-पद-घटकज्ञाधात्वर्थ इति वेष्यताम्, अवगति-पर्यन्तम् इति भाष्याक्षर-स्वारस्यात् फल-भूतावगत्युपधायक-विचारात्मक-ज्ञानम् एव वा । तद्-विषयत्वं स्व-प्रकाश-चिन्-मात्रे दुरुपपादम् इति खलु शतदूषण्याशयः । यत् तद् उपर्युच्यते — &lsquo;प्रमाण-जन्य-वृत्ति-व्याप्यत्वात् आवरण-निवृत्ति-मात्रेण प्रमाण-वेद्यम् इव&rsquo; इति - तत्र व्याप्यत्वम् एव दुर्वचम् इति वक्ष्यामः । वेद्यम् इवेति लेखनात् स्वयम् अपि वेद्यत्वाभाव एव स्वीकृत इति किं वृथाप्रयासेन । निर्विशेष-ब्रह्मणः सुतरां प्रमाणाविषयत्वम् एव । सविशेष-ब्रह्मण्य् अपि विशेषणांशे एव प्रमा-विषयत्वम्, न तु विशेष्यांशे इति विवेचन-प्रवृत्तेन च ब्रह्मणो जिज्ञास्यत्वायोग एव भङ्ग्यन्तरेण दर्शितो भवति । श्री-भाष्यानुसारे तु विशेषाणाम् इव ब्रह्मणो ऽपि कदाचिद् अप्य् अबाध्यत्वात् प्रमा-विषयत्वाच् च जिज्ञास्यत्वं सु-प्रतिष्ठितं भवतीति महद् अन्तरं मतयोः । यावद्-विषय-सत्त्वं मिथ्यात्वेनानिश्चीयमानार्थ-विषयकत्व-रूपं प्रामाण्यम् अव्याहतं व्यावहारिक-प्रामाण्ये ऽपीति यद् उक्तम्, तद् अपि न । शास्त्रार्थ-श्रवण-दशायाम् एव सर्वस्य मिथ्यात्वेन निश्चितत्वात् वाक्यार्थापरोक्षानन्तरम् एव सर्वस्य बाधिष्यमाणत्वात् बाधात् प्राग् एव मिथ्यात्वेन निश्चीयमानत्वम् अस्तीति कथं तादृशम् अपि प्रामाण्यं घटते इति ।</p>
<p>शक्यार्थम् इव लक्ष्यार्थम् अप्य् आदाय वाक्यस्य प्रामाण्य-वर्णनं सर्व-संमतम् इत्य् एतत् सत्यम् । अथापि ब्रह्म-पदादौ स्वरसार्थ-त्यागेन लक्ष्यार्थम् आदाय कथञ्चिद् उपपादन-प्रयासे स्वारस्य-भङ्ग एवेतीदं दुरपलपम् । एवञ् च सूत्र-स्वारस्य-भङ्ग-वादस्य न मात्रया ऽपि परिहारः कृतो भवति; प्रत्युत भङ्ग एव स्वीकृतो भवतीति परिपश्यतु भवान् । अत्राभिहितान्वय-वाद-प्रस्तावो ऽपि वृथा विस्तार-मात्रम् । अधिकम् अन्तर्-वादे ।</p>
<p>एवं ब्रह्मणः शब्दावाच्यत्वं स्वयम् एव सम्यक् संमत्याथ तद्-विरुद्धं यल् लिखितम् —</p>
<blockquote>
<p>प्रत्यस्तमित-भेदं यत् सत्ता-मात्रम् अगोचरम् ।<br>
वचसाम् आत्म-संवेद्यं तज्-ज्ञानं ब्रह्म-संज्ञितम् ॥</p></blockquote>
<p>इति श्री-विष्णु-पुराण-वचनात् निर्विशेषं ब्रह्म ब्रह्म-शब्द-वाच्यम् इति तत्र निर्विशेषत्व-वाग्-अगोचरत्वात्मैक-वेद्यत्वैः सह ब्रह्म-शब्द-वाच्यत्वं व्याहतं कथं भवन्-मते ऽनुमन्यत इति भवान् एव विभावयतु । अनादि-वेद-घटके ब्रह्म-शब्दे, सांकेतिक-निरूढि-रूप-निर्विशेष-वाचकत्व-वचनञ् चासंबद्ध-प्रलापः । श्री-विष्णु-पुराण-वाक्यम् इदं श्री-भाष्य एव सविशेष-जीवात्म-विषयं सम्यग् उपपादितम् इति स्वावसरे दर्शयिष्यते ।</p>
<p>अथ जन्मादि-सूत्रोक्तं लक्षणं सविशेषस्यैवेति स्वीकुर्मः, सत्य-ज्ञानादि-वाक्याभिप्रेतं तु निर्विशेष-लक्षणम् इति यत् लिखितम् — तावता सूत्रस्यास्य सविशेष-विषयत्व-स्वारस्यम् एव संमतं भवति । एवञ् च सविशेष-जिज्ञासा-प्रतिज्ञैव प्राक् कृतेति तद्-आनुगुण्येन सङ्कर्ष-सामञ्जस्ये समालोचनीये निर्विशेष-प्रतिज्ञानं स्व-वाक्य-पूर्वापर-सन्दर्भादि-सर्व-विरुद्धं किम् इति कथ्यते? ब्रह्मणः सविशेषत्वं कल्पितम् इति कल्पना-कल्पकं न किञ्चिद् अस्तीति भवतैव क्षान्ति-पूर्णेन मनसा साधु चिन्त्यताम् ।</p>
<p>सत्य-ज्ञानादि-वाक्यं स्वरूप-लक्षण-परम् इति कथयित्वा तद्-उपपादन-प्रवृत्तेन भवता तत्र सत्यत्व-ज्ञानत्वादि-विशेषणानां व्यक्तं कथ्यमानत्वे ऽपि अनृत-जड-परिच्छिन्न-व्यावृत्तीनाम् उपस्थापनात् लक्षणया स्वरूप-परत्वम् अस्तीति इष्ट-सिद्ध्य्-उद्धार-पूर्वं यल् लिख्यते - तावता ऽपि भवद्-इष्टासिद्धिर् एव । सविशेष-ब्रह्म-लक्षण-परत्व एव सत्य-ज्ञान-वाक्यस्यापि स्वारस्यम् इत्य् एव हि तावता कथितं भवति ।</p>
<p>अनृत-जड-परिच्छिन्न-व्यावृत्तयो ऽपि विशेषा एवेति कथं सविशेषत्व-त्यागः? तासां ब्रह्म-स्वरूपाभेद इति समाधानं परित्यज्य उपलक्षणतयैव व्यावृत्तीनां भानात् न सविशेषत्वम् इत्य् उच्यते भवता । तर्हि सत्यत्वादीनाम् एवोपलक्षणतया भानम् इष्यताम् । किम् इति व्यावृत्ति-पर्यन्त-धावनम्?</p>
<p>शास्त्र-योनित्वाधिकरणस्य सम्यग् उपपत्तिः प्राग् एव प्रपञ्चिता । शाङ्कर-योजना-द्वये शास्त्रं प्रति योनित्वात् कर्तृत्वात् ब्रह्मणः सर्वज्ञत्वम् इति प्रथम-योजनायां जगत्-कारणत्वौपयिक-सर्वज्ञत्वाविष्करणात् सर्व-प्रकार-सविशेषत्वम् एव हि स्थापितं भवति । द्वितीय-योजनायां च यत् शास्त्र-गम्यत्वार्हं तस्यैव परीक्ष्यत्वागमनेन निर्विशेषस्यावाच्यस्यामेयस्यापरीक्ष्यत्वम् एव प्रतिष्ठापितं भवति । शास्त्र-गम्यत्वे च मिथ्यात्वं भवद्-दृष्ट्या आपाद्यमानं भवता दुष्परिहरम् ।</p>
<p>यत् तु प्रमाणस्य व्यावहारिकत्वम् इत्यादि अनन्वित-लेखनम् — तद्-आशयः कः? &lsquo;भ्रम-विषयस्य प्रातिभासिकत्वे ऽपि भ्रमाभिलापक-वाक्यस्य व्यावहारिकत्ववत् प्रकृते ऽपी&rsquo;त्य् अनेन किं विवक्षितम्? व्यावहारिक-प्रमाण-भावशास्त्र-वेद्यस्य ब्रह्मणो ऽपि प्रातिभासिकत्वं चेत् — अपसिद्धान्तः । भ्रम-विषयस्यापरमार्थत्वे ऽपि भ्रमस्य व्यावहारिकत्वाद् एव भ्रमाभिलापक-वाक्यस्यापि व्यावहारिकता । इहापि ब्रह्म-ज्ञानस्य व्यावहारिकत्वम्, शास्त्रस्य च तथात्वं कामम् उच्यताम्; ब्रह्मणः परमार्थत्वसिद्धिः कथम्? अथायम् आशयः - ब्रह्मणः परमार्थत्व-निबन्धनं ब्रह्म-प्रतिपादक-शास्त्रस्य पारमार्थिकत्वम् इति — तत्र पारमार्थिकत्वं नाम किं परमार्थ-प्रतिपादकत्वम्, उत स्वस्यापि परमार्थत्वम्? नाद्यः, हेतु-साध्ययोर् अविशेषात् । नान्त्यः, अपसिद्धान्तात् । न हि शास्त्रं भवन्-मते परमार्थ-भूतम् । प्रमाण-पारमार्थ्यम् अन्तरा प्रमेय-पारमार्थ्यं न भवतीति तस्य पारमार्थ्ये तत्-कारणस्याविद्यादेश् च पारमार्थ्ये तुल्य-नयात् जगत एव पारमार्थ्यम् इति अद्वैत-हानिर् एव । अथ सर्वम् अस्मद्-दृष्ट्या परमार्थ-भूतम् एव; जीवन्-मुक्त-दृष्ट्यैव मिथ्या-भूतम् इति चेत् - किं परमार्थत्व-मिथ्यात्वयोः एकत्र समावेशो भवतेष्यते, उत मिथ्या-भूते वस्तुनि परमार्थत्व-भ्रान्तिर् बद्धानाम् इत्य् उच्यते । आद्ये व्याहतिः । अन्त्ये शास्त्रस्यापारमार्थ्यम् एवोक्तं भवति । जीवन्-मुक्ताश् च यदि मिथ्येति पश्यन्ति, न तर्हि विहाराहार-व्याहारादौ प्रवर्तेरन् । यदि तथा न पश्यन्ति, तद्-दृष्ट्या ऽपि न मिथ्यात्वम् । अथ मिथ्यात्वालोचन-मात्रं तेषाम् इति चेत् - तत् बद्ध-भवादृशा-जीवन्-मुक्त-दृष्ट्या ऽपि अस्तीति को जीवन्-मुक्तेषु विशेषः? खण्डन-खण्ड-खाद्यकारस् तु वैतण्डिको न शास्त्र-प्रामाण्यं नापि ब्रह्म-सिद्धिं वक्तुम् अलम् इति प्रपञ्चयिष्यामः । वेदान्त-शास्त्रस्यापि तर्कात्मकत्वाद् इति शतदूषण्यां वेदान्त-शास्त्र-पद-विवक्षितम् इदम् इत्य् अविज्ञाय बहु प्रपञ्चनम् अपि भवतः प्रयास-मात्र-फलम् । तद् अयं सङ्ग्रहः —</p>
<blockquote>
<p>मानाधीना मेय-सिद्धिः माने दुष्टे कथं मितिः?
प्रातिभासिक-सत्ता ऽपि मानेनैव हि सिद्ध्यति ॥</p>
<p>अबाधितार्थ-बोधित्वं मानत्वं यदि मन्यते ।
शून्य-वादे ऽप्य् अबाध्यार्थ-बोधित्वं किं न मन्यते ॥</p>
<p>ईश्वरस्यैव मिथ्यात्वात् युक्त्या सिद्धेश् च हानितः ।
ईश्वरोक्ततया शास्त्र-प्रामाण्यञ् च सुदुर्भणम् ॥</p>
<p>तर्कस्य खण्डने शास्त्रं न मानं स्यात् तद्-अङ्गकम् ।
शास्त्र-योनित्व-सूत्रं तत् भग्नं मिथ्यात्व-वादिनाम् ॥</p></blockquote>
<p>समन्वय-सूत्रं तु ब्रह्मणि प्रमेयत्व-पौष्कल्यं दर्शयत् अत्यन्ताप्रमेयस्य निर्विशेषस्य निरासकम् एव । यत् पुनर् अत्रोच्यते समन्वयः तात्पर्य-ज्ञान-विषयत्वं निर्विशेष-ब्रह्मणो ऽपि यावद्-वृत्ति-ज्ञान-सत्त्वम् अस्तीति - तन् न । वृत्ति-ज्ञान-विषयत्व-स्वीकारे मिथ्यात्वस्यापादितत्वात् । निर्विशेषत्व-वृत्ति-ज्ञान-विषयत्वयोर् मिथो विरोधेन तथा तद्-ग्रहणायोगाच् च । अतः पारमार्थिकं निर्विशेषत्वं मिथ्या-भूतं तात्पर्य-ज्ञान-विषयत्वं च न मिथो विरुद्धम् इत्य् एव वक्तव्यम् । एवं तात्पर्य-ज्ञानस्य मिथ्यात्वे साधकस्य मिथ्यात्वात् साध्यं निर्विशेषत्वम् अपि न सिद्ध्यति । किञ्च समन्वयाध्यायस् तावत् वेदान्त-वाक्यानां ब्रह्मणि समन्वयं दर्शयति । ईक्षत्यधिकरणादिषु सर्वज्ञ-सर्व-शक्ति-ब्रह्म-समन्वितत्वम् एव वाक्यस्य वर्ण्यत इति कथं निर्विशेषे समन्वयः सिध्येत? शाङ्कर-भाष्ये ऽपि, &ldquo;तत् ब्रह्म सर्वज्ञं सर्व-शक्ती&quot;त्य् आदिना सविशेष एव वाक्यानां तात्पर्येणान्वय उक्त इति न निर्विशेष-परत्वं समन्वय-सूत्रस्य । तत्र-तत्राधिकरणे जीव-परत्व-खण्डनेन सविशेष-ब्रह्म-परत्व-वर्णनं हि तात्पर्य-बलाद् एव ।</p>
<p>आनन्दमयाधिकरणे प्राचुर्याद् इत्य् अस्य मयटः प्राचुर्यार्थकत्वाद् इत्य् एवार्थ इति स्पष्टम् &ldquo;प्राचुर्यार्थक-मयट्-प्रयोगाद्&rdquo; इति शतदूषणी-वाक्यत एवेति तस्य सौत्र-पदस्य ब्रह्मण्यानन्दमयत्वासंभव-परिहारकत्वम् अक्षतम् । आनन्द-रूप-ब्रह्मण्यानन्द-प्राचुर्यम् असंभावितम् इति निर्विशेष-तत्त्व-सिद्धौ किल स्यात् । आनन्दमयस्य ब्रह्मत्वं प्रति अभ्यास-काष्ठापन्नानन्द-विशेष-वत्त्वम् एव हेतुः । अकाम-हत-श्रोत्रिये तद्-आनन्दस्यातिदेशे ऽपि न तस्यानन्दस्य श्रुताव् अभ्यासः कृतः; किन्तु आनन्दमय-गतानन्दस्यैवेति न अभ्यासाद् इति हेतुर् अनैकान्तिकः । प्राचुर्याद् इति तु न साक्षात् ब्रह्मत्व-साधक-हेतु-समर्पकम् । अतः, &lsquo;आनन्द-पराकाष्ठाश्रयत्वेने&rsquo;त्यादि-वाक्यम् अशुद्धम् अनन्वितञ् चेत्य् अलम् । &lsquo;मुक्तात्मन एवानन्दमयत्वाभावे कैव कथा अकामहत-श्रोत्रियस्यानन्दमयत्वे&rsquo; इत्यादि-वाक्यं चास्मद्-अभिमताकाम-हत-श्रोत्रिय-पदार्थाज्ञान-मूलम् । आनन्दानन्दमययोः पर्यायत्वम् अस्मद्-इष्टम् इति न भृगु-वल्ली-विरोध-लेशो ऽपि । भवन्-मत एव तु विरोधः । अत एव &lsquo;गुणे त्व् अन्याय्य-कल्पना&rsquo; इति सूत्राणाम् अन्यथानयनं भवत्-पूर्वैर् उक्तं भवता ऽपि स्वीक्रियते । एवं सूत्राणां स्वरसार्थ-त्यागेनार्थान्तरं क्लेशेन दर्शयता भवता सूत्र-स्वारस्य-भङ्गः स्वीकृत एवेति तत्-परीक्षा-प्रवृत्तिर् भवतो वृथैव; तत्राप्य् आदाव् इति विस्पष्टम् ।</p>
<p>ईक्षत्यधिकरणं सविशेष-ब्रह्म-परम् इति साधु भवतैव स्वीकृतम् । भवद्-अभिमतस्य विवर्तोपादानत्व-निर्वचनस्यात्यन्ताप्रसिद्धत्वात् भवन्-मत एव ब्रह्मण्य् उपादानत्वायोगः । अस्मन्-मते च प्रधान-विशिष्ट-ब्रह्मणः उपादानत्वस्याक्षतत्त्वात् प्रधान-मात्रस्य सच्-छब्दाभिधेयत्व-खण्डनार्थत्वाच् चेक्षत्य् अधिकरणस्य अस्मन्-मत एवाधिकरणोपपत्तिः । भामत्यादि-मत-तत्त्वं तु तद्-अवसरे शोधयिष्यामः । माया-मात्रोपादानत्वस्य बाधितत्वाद् इदम् अधिकरणम् अद्वैति-मते यदि न व्यर्थम्; तर्हि विशिष्टाद्वैति-मते ऽपि तत् तुल्यम् । अस्ति विशेषो ऽपि । अद्वैति-मते माया-तुल्यम् उपादानत्वं ब्रह्मणि दुर्वचम् । अस्मन्-मते तादृशम् अपि सुवचम् इति । वस्तुतः प्रकृतेर् उपादानत्वम् अस्ति न वेति विचारार्थम् ईक्षत्यधिकरणं प्रवृत्तम् इति न ब्रूमः । किन्तु सद्-विद्या जगत्-कारण-प्रकृति-परा, उत तादृग्-ब्रह्म-परेत्य् एतावद् एवेत्य् अपि ध्येयम् ।</p>
<p>आकाश-प्राण-ज्योतिर्-अधिकरणानि सविशेष-पराण्य् एवेति वदता च भवता निर्विशेष-ब्रह्मणि तेषां स्वारस्यं त्यक्तम् एव ।</p>
<p>आकाशाधिकरणे आकाश-पदेन भूताकाश-ग्रहणम्, उत विलक्षणस्य ब्रह्मण इति विचारः अद्वैति-मते अस्मन्-मते च समानः । श्रौत एवार्थो ग्राह्य इति वदताम् अस्माकं पूर्व-पक्षे आकाश-पदेन माया-ग्रहणम् इष्टम् इति कल्पनम् अपि निर्मूलम् । सूक्ष्माकाश-ग्रहणे ऽपि माया-ग्रहणाभावात् । सद्-विद्याया इव प्रकृताकाश-वाक्यस्यापि कारण-वाक्यत्वाविशेषात् साक्षात् श्रुतः आकाश-रूपो ऽर्थः दुष्प्रतिषेध इति श्रुति-प्राबल्येन ईक्षत्यधिकरणोपमर्देनाक्षेप इति स्थिते कथं पूर्व-पक्षानुत्थिति-वर्णनम्? अयोग-व्यवच्छेदार्थे पादे ऽत्र, &lsquo;ब्रह्म मा भूत्; आकाश एव कारणम् अस्तु&rsquo; इति पूर्व-पक्षे क्रियमाणे, प्रवर्त्यमान-पूर्वोत्तर-पक्ष-प्रकारापरिज्ञानेन, “आकाशाधिकरणे ऽपि विशिष्ट-ब्रह्म-कारणत्व-ग्रहणेनैवास्माभिः पूर्व-पक्षः प्रवर्तनीयः” इत्यादि-लेखनम् अनवकाशम् एव । ब्रह्मणः औपचारिकम् उपादानत्वम् इति, शरीर-वाचक-शब्दस्य शरीरि-पर्यन्तत्वं केवलं पारिभाषिकम् इति च हेतूपन्यासम् अन्तरा सहस्र-कृत्वः कथन-मात्रेण न तद्-औपचारिकत्व-पारिभाषिकत्व-स्थापन-प्रसक्तिः । स्व-पर-मतयोर् अधिकरण-शरीरे स्थितं वैषम्यं कस्मिन्न् अंश इत्य् अविविच्य किम् इत्य् अकाण्ड-ताण्डवम् एवम्? आकाश-प्राण-ज्योतिर्-अधिकरणानां सविशेष-विषयत्वस्य स्वयम् एव स्वीकृतत्वात् निर्विशेषे सूत्र-स्वारस्यं नेति प्रकृतस्य दूषणं नैवम्-भूत-विस्तर-कार्यम् इति युक्तो ऽत्र भवतो जोषम्-भावः ।</p>
<p>इन्द्र-प्राणाधिकरणम् आदाय क्रियमाणः कोलाहलो ऽपि विचित्रः । अत्र शास्त्रेण सूक्ष्म-चिद्-अचिद्-विशिष्टं ब्रह्म-तत्त्वम् उपदिश्यत इति श्री-भाष्य-दृष्टिर् इति स्वयं कल्पयित्वा इन्द्रस्य स्थूल-चित्त्वात् तत्त्वं नोक्तं भवतीति दूषयितुं यत्यते । मुक्तात्मनाम् एव शास्त्र-दृष्टं तत्त्व-भानं भवेत्, नोपासकानाम्, जीवन्-मुक्त्यनङ्गीकाराद् इति किम् अपि किम् अप्य् उच्यते । मुक्तात्मनां स्वतः प्रसृत-मतीनां शास्त्र-दृष्टिः किम् अर्था? जीवन्-मुक्त्यनङ्गीकारे दर्शन-समानाकार आत्मत्व-साक्षात्कारः कथम् अनभिलपनीयः स्यात्? इन्द्र-प्राणयोः शरीरात्म-भावो मा भूत्; वामदेव-मन्वाद्योश् च । इन्द्र-शरीरकः प्राण-शरीरकः वामदेव-शरीरकः मन्वादि-शरीरकश् च परमात्मा एक इति स्थिते सामानाधिकरण्यं कथं दुरुपपादम्? एवञ् च बाधायां सामानाधिकरण्यम् इत्य् एतद् विना नान्या गतिर् इत्य् आद्याडम्बरस्य नावकाशः । बाधा-पक्षे तु मां मोपास्स्वेति विपरीतापत्तिः ।</p>
<p>अत्रेदम् अवधेयम् — अद्वैत-मत-रीत्या वायुर् वा, इन्द्र-देवता वा, सामान्यतो जीवो वा, ब्रह्म वा प्रतर्दन-विद्यार्थ इति विचारः । अत्र तुरीय-पक्षः सिद्धान्तः । तत्र शाङ्कर-भाष्ये उपास-त्रैविध्याद् इत्य् अस्य उपासा-त्रैविध्य-प्रसङ्गाद् इत्य् अर्थ-वर्णनेनैका व्याख्या । सा कामं निर्विशेष-ब्रह्म-विषये कथञ्चित् समन्वेतु । वस्तुतस् तत्रापि &lsquo;एष एव साधु कर्म कारयति — एष लोकाधिपतिर् एष लोकेशः&rsquo; इत्यादीनाम् अनन्वयात् सविशेष-परत्वम् एव साधीयः । अथवेति यत् व्याख्यानान्तरं भाष्यारूढम् उपासा-त्रैविध्याद् इत्यस्य यथाश्रुतार्थ-स्वीकारेण, तत्र सविशेष-परत्वं निर्विवादम् । यद्य् अपि भामत्याम्, &lsquo;स्व-मतेन व्याख्याय प्राचां वृत्तिकृतां मतेन व्याचष्टे&rsquo; इत्य् उक्तम् — तथापि द्वितीय-व्याख्यानं पूर्वाचार्य-व्याख्यानुसारि, प्रथमं स्व-कपोल-कल्पितम् इत्य् अत्रैव तत्-पर्यवसानम् । द्वितीय-व्याख्यानस्य भाष्य-कृद्-अनिष्टत्वे आनन्दमयाधिकरणादाव् इव पूर्वम् अनूद्य परिहरेत् । अत इदम् अप्य् अधिकरणं सविशेष-विषयम् अद्वैति-मत इति सिद्धं प्रथम-पादः सविशेष-पर एवेति ॥</p>
<p>तत्त्वम् अस्यादि-वाक्यं सर्वम् अपि सविशेष-विषयकम् एव प्रतीयते । पूर्वापर-सन्दर्भ-परामर्शेन प्रतीते ऽर्थे ऽनुपपत्ति-लेशो ऽपि नास्ति । निर्विशेषे तात्पर्य-ग्राहकं प्रमाणम् अपि न किञ्चित् । एवं स्थिते निर्विशेष-ब्रह्म-वादो न कुत्राप्य् अवकाशम् अश्नुते । महता प्रयासेन तन्-निरूपण-परो ऽपि कश्चित् तत्र शब्द-स्वारस्यं नैव दर्शयितुम् ईष्टे । सूत्राणि च सविशेष-विषयाणि प्राय इति तत्र स्वारस्यं निर्विशेषे कथम् इत्य् आक्षेपस् तद्-अवस्थ एव सर्वदेति ॥</p>
<div align="center">
<h2 id="दवतयधयय-वषय">(द्वितीयाध्याय-विषयः)</h2>
</div>
<p>अथाविरोधाध्याये पाञ्चरात्र-प्रामाण्यस्य श्री-भाष्ये स्थापितत्वात् स श्री-भाष्य-परिपन्थीत्य् उच्यते; पाञ्चरात्रं हि श्री-भाष्यस्य प्राण-बन्धुर् इति च । किम् अविरोधाध्यायः पाञ्चरात्र-प्रामाण्य-प्रतिक्षेपक इति मत-दृष्ट्या श्री-भाष्य-परिपन्थीति मन्यते, किं वा पाञ्चरात्र-प्रामाण्य-स्थापनात् परिपन्थीति । श्री-भाष्य-प्राण-बन्धुत्वेन भवद्-अभिमतं पाञ्चरात्रं प्रामाणं स्थापितं चेत्, कथम् अविरोधाध्यायः परिपन्थी स्यात्? अथ सर्वेर् अप्य् अप्रमाणत्वेन स्वीकृतस्य पाञ्चरात्रस्य प्रामाण्य-स्थापनाद् एव परिपन्थित्वम् इति तर्ह्य् अपि प्रमाण-भूतस्य पाञ्चरात्रस्य प्रमाण-भूतस्य च वेदस्य परस्परम् अविरोधे उपपाद्यमाने कथं स परिपन्थी? सांख्यादि-मतानि पुनर् अनुपपन्नानि वेदान्तं विरोद्धुं नालम् इति प्रतिपादयन् अविरोधाध्यायो न तान्यादायापि परिपन्थी । अथ पाञ्चरात्र-प्रामाण्यस्य स्थापनात् पाञ्चरात्रेण वेदान्तो विरुद्ध्यत एवेति वेदान्त-संमतार्थासिद्धिः स्याद् इति चेत्, किं तत् वेदान्त-विरुद्धं पाञ्चरात्रे कथ्यमानम्? &lsquo;अभिगमनोपादानेज्या-स्वाध्याय-योग-विभागेन भगवद्-आराधनादि-कर्माणि न वेदान्त-विरुद्धानि, नापि प्रतिषेद्धव्यानी&rsquo;ति शाङ्कर-भाष्य एव स्पष्टम् इति तद्-अनुयायिनश् चेद् भवन्तः न तद्-विरुद्धं व्याहर्तुं प्रभवन्ति । वासुदेवात् जीवः, जीवान् मनश् चोत्पद्यमानतया पाञ्चरात्रे उच्यत इति यत् शाङ्कर-भाष्ये शङ्कितम्, तत्र जीव-मनश्-शब्दार्थे यथावज् ज्ञाते तन् न स्थास्यतीत्य् एव सूत्र-कृदाहेति श्री-भाष्ये व्यक्तम् उक्तम् । पाञ्चरात्रस्य कार्त्स्येन प्रामाण्यस्य महाभारते सूत्र-कृतैव प्रपञ्चितत्वात् तद्-विरोधेनाप्रामाण्य-स्थापनम् अयुक्तम् इति च तत्र प्रत्यबोधि । तत्रत्य-जीव-मन-उत्पत्ति-वादस्य यथावस्थितार्थश् च महाभारत एव व्यक्तम् अदर्शि, यथा (शान्ति – 147) —</p>
<blockquote>
<p>अव्यक्तं पुरुषे ब्रह्मन्! निष्क्रिये संप्रलीयते ।<br>
नास्ति तस्मात् परतरः पुरुषाद् वै सनातनात् ।<br>
नित्यं हि नास्ति जगति भूतं स्थावर-जङ्गमम् ।<br>
ऋते तम् एकं पुरुषं वासुदेवं सनातनम् ।<br>
सर्व-भूतात्म-भूतो हि वासुदेवो महाबलः ।</p>
<p>स जीवः परिसंख्यातः शेषः सङ्कर्षणः प्रभुः ।<br>
तस्मात् सनत्-कुमारत्वं यो ऽलभत् स्वेन कर्मणा<br>
यस्मिंश् च सर्व-भूतानि प्रलये यान्ति सङ्क्षयम् ।<br>
स मनः सर्व-भूतानां प्रद्युम्नः परिपठ्यते ।<br>
तस्मात् प्रसूतो यः कर्ता कारणं कार्यम् एव च ।<br>
तस्मात् सर्वं संभवति जगत् स्थावर-जङ्गमम् ।<br>
सो ऽनिरुद्धः स ईशानः व्यक्तिः सा सर्व-कर्मसु ।<br>
यो वासुदेवो भगवान् क्षेत्रज्ञो निर्गुणात्मकः ।<br>
ज्ञेयः स एव राजेन्द्र! जीवः संकर्षणः प्रभुः ।<br>
संकर्षणाच् च प्रद्युम्नः मनो-भूतः स उच्यते ।<br>
प्रद्युम्नाद् यो ऽनिरुद्धस् तु सो ऽहंकारः स ईश्वरः ।</p>
<p>हिरण्य-गर्भो भगवान् एष छन्दसि संस्तुतः ।<br>
सो ऽहं योग-पतिर् ब्रह्मन्! योग-शास्त्रेषु शब्दितः ।<br>
एषो ऽहं व्यक्तिम् आश्रित्य तिष्ठामि दिवि शाश्वतः ।<br>
ततो युग-सहस्रान्ते संहरिष्ये जगत् पुनः ।<br>
कृत्वा ऽऽत्म-स्थानि भूतानि स्थावराणि चराणि च ।<br>
एकाकी विद्यया सार्धं विहरिष्ये निरामयः ।<br>
ततो भूयो जगत् सर्वं करिष्यामीह विद्यया ।<br>
अस्मिन् मूर्तिश् चतुर्थी या सा ऽसृजच् छेषम् अव्ययम् ।<br>
स हि संकर्षणः प्रोक्तः प्रद्युम्नं सो ऽप्य् अजीजनत् ।<br>
प्रद्युम्नाद् अनिरुद्धो ऽहं सर्गो मम पुनः पुनः ।<br>
अनिरुद्धात् तथा ब्रह्मा तन्-नाभि-कमलोद्भवः ।<br>
ब्रह्मणः सर्व-भूतानि चराणि स्थावराणि च ।<br>
एतां सृष्टिं विजानीहि कल्पादिषु पुनः पुनः ।<br>
यथा सूर्यस्य गगनात् उदयास्तमये इह ।<br>
नष्टे पुनर् बलात् काल आनयत्य् अमित-द्युतेः (ते) ॥</p></blockquote>
<p>इति ।</p>
<p>व्यक्तम् एव ह्य् अत्र वासुदेवात् क्रमाद् आविर्भवतां व्यूहानाम् एव जीव-मन-आद्यभिमानितया जीवादि-पदैर् व्यवहार इति । अतो जीवाद्युत्पत्तिर् अत्र च पाञ्चरात्रे च न विवक्षितेति स्पष्टम् । एवञ् च पाञ्चरात्रस्याप्रामाण्यम् अंशतो ऽप्य् अप्रसक्तम् इति न तत्-प्रतिषेधो युक्तः । तर्हि, &ldquo;सांख्यं योगः पाञ्चरात्रं वेदाः पाशुपतं तथे&quot;ति साङ्ख्यादेर् अप्य् अप्रतिषेधः स्यात् भारत-प्रामाण्याद् इति चेत् - किं तेन? ब्रह्म-सूत्रे साङ्ख्यादि-प्रतिक्षेपो ऽयुक्त इति चेत् - तर्हि भवद्भिर् अपि साङ्ख्यादि-प्रामाण्य-प्रतिक्षेप-परतया सूत्र-व्याख्यानम् अयुक्तम् । तत्त्वांशे मिथो विरोधा-योगात् अविरोध्यर्थ-वर्णनेन सर्व-मत-सामञ्जस्ये सति दूषणमप्रसक्तम् एव । आपात-प्रतीतार्थम् आदाय विरोधोद्भावने कैश्चित् क्रियमाणे साङ्ख्यादि-निरास इति चेत् — तद् अस्मन्-मते ऽपि तुल्यम् । ‘सांख्यं योग’ इति श्लोकस्य च, “आत्म-प्रमाणान्य् एतानि न हन्तव्यानि हेतुभिर्” इत्य् उत्तरार्धम् । तेन देहातिरिक्त आत्मा ऽस्तीत्य् अंशे सर्वेषां प्रामाण्यम् अविशिष्टम् इति तद्-अंश-प्रतिक्षेपो मा भूद् इत्य् एवोक्तम् । न पुनः सर्वांशाप्रतिषेधः । एवम् अपि तत्र निविष्टत्वात् पाञ्चरात्रस्यापीषदंशे अप्रामाण्यम् आवश्यकम् इति चेत्, तर्हि वेदेष्व् अपि ततस् तत् स्यात् । यथावत् शाङ्कर-भाष्यं पठतां सांख्य-पाशुपताद्यपेक्षया पाञ्चरात्रे कियद् गौरवं शङ्कर-भगवत्-पादा वहन्तीति स्पष्टम् । अनर्थो वस्तत्र द्वेषः । वेद-मूलकत्वेन प्रामाण्ये वेद-विरुद्धांशस् त्याज्य एवेति चेत् - विरोधे सति हि त्याज्यता । आगमतया स्वातन्त्र्येण प्रामाण्यम् इति यत् पक्षान्तरम् उक्तम्, तन् न - बौद्धागमस्याप्य् आगमत्वात् । अथ भ्रान्त्य्-अशक्ति-प्रमाद-विप्रलम्भ-रूप-पुरुष-दोषानधीन-ग्रन्थत्वात् पौरुषेयो ऽप्य् आगमः प्रमाणम् इत्य् आशयः, भगवन्-मुखोद्गतं तर्हि पाञ्चरात्रं परं कार्त्स्न्येन प्रमाणम् एव भवितुम् अर्हति ।</p>
<p>तर्क-पादे मतान्तर-प्रामाण्य-प्रतिक्षेप-प्राय-पाठात् पाञ्चरात्र-प्रामाण्य-प्रतिक्षेप-पक्ष एव युक्त इति चेत् - अत एव तद्-असंभवात् माध्वैः मतान्तर-प्रतिक्षेप-परत्वम् आस्थायि । अस्मन्-मते च पादानुगतो ऽर्थः <strong>अधिकरण-सारावल्या</strong>दाव् आविष्कृत एव । अपि च पूर्व-मीमांसा-सरणिं पश्यताम् अत्रानुपपन्नत्व-मतिर् नोदियात् । तत्र हि द्वितीये भेदाध्याये कर्म-भेदं स-प्रकारम् उपपाद्य तत्-प्रत्यनीकतया सर्व-शाखा-प्रत्यय-न्यायेनाभेदः तद्-अन्ते उपसंहृतः । उक्तञ् च, “सर्व-प्रमाण-निबन्धन-भेदापवादात् सर्वान्ते निवेशः शाखान्तराधिकरणस्ये”ति । अष्टमान्ते च दर्विहोमापूर्वताधिकरणे अतिदेशापवादः प्रस्तुतः । “स-संक्षेप-विस्तारकः सापवादः” इति ह्य् उक्तम् । तथेहापि अन्येषाम् अप्रामाण्यम् उपपाद्य तद्-अपवादः पाञ्चरात्रे पाञ्चरात्र-वाक्यानाम् अविरुद्धार्थ-परत्व-निरूपणेन दर्शित इत्य् अवधेयम् ।</p>
<p>श्री-भाष्ये पाञ्चरात्राधिकरण-सूत्रान्यथानयनं कृतम् इति दोषोद्भावनञ् चायुक्तम् । सूत्र-स्वरसार्थ-ग्रहणेनैव तत्-प्रामाण्य-वर्णनात् । यत् पुनः श्री-भाष्य-प्राण-बन्धुः पाञ्चरात्रम् इति — अस्तु तावद् इदम् । अद्वैतिनाम् अपि शाङ्कर-भाष्यानुयायिनां प्राण-बन्धुर् एव । अस्माभिर् इव तैर् अपि तद्-उक्तानुष्ठान-प्रकार-स्वीकारात् । स्वीकुर्वन्तो ऽपि ते नानुतिष्ठन्ति वयम् अनुतिष्ठाम इति परं भिदा । अस्माकं पाञ्चरात्रम् इव वैखानसम् अपि प्राण-बन्धुर् एव । पाञ्चरात्र-दर्शित-चतुर्-विधाधिकार्य्-अविशेषेण पुनर् अस्मान् प्रति प्राण-बन्धुत्वं पाञ्चरात्रे ऽपि दुरुपपादम् । वस्तु-स्थितिम् अनुसृत्य पाञ्चरात्र-प्रामाण्ये ऽस्माभिः समर्थ्यमाने ऽपि न वयं पाञ्चरात्रैक-निष्ठाः । वेद-वेदान्त-पुराणेतिहास-ब्रह्म-सूत्र-श्रौत-गृह्य-सूत्रानुसारि-तत्त्वाचार-परायणत्वाद् अस्माकम् । अतो ब्रह्मण एव जगत्-कारणत्वस्याबाध्यत्वं सांख्याद्युक्तार्थानाम् अनुपपन्नत्वं वियत्-प्राणादीनाम् अपि ब्रह्म-कार्यत्वञ् च प्रतिपादयन् अविरोधाध्यायः कारणत्वादि-विशेष-विशिष्ट-ब्रह्म-स्थापक इति निर्विशेष-पक्ष-निरोधित्वम् एव तस्य ।</p>
<h2 id="ततयधयय-वषय">(तृतीयाध्याय-विषयः)</h2>
<p>तृतीयाध्याये वैराग्य-पादादिषु विस्पष्टं भेद-प्रतीतिर् इति शत-दूषण्य्-उक्तं परिहर्तुं प्रयत्यते, &lsquo;एकस्यैवात्मनः तत्-तद्-अवस्था-भेद-निबन्धनं भेदम् आदाय सर्व-निर्वाह&rsquo; इति । एतावता सूत्र-स्वारस्यं त्यक्त्वा, मानान्तराविरोधाय भेदस्यैवौपचारिकत्वं ब्रूम इत्य् एव ह्य् उक्तं भवति । &lsquo;यदि ईश्वरो जीवं स्वाभिन्नं जानाति, तर्हि स्वयं स्वाहितं करोतीति स्यात्; यदि न जानाति, असर्वज्ञो भवेद्&rsquo; इत्यादि-दोषा ऽनिस्तारश् च । यत् तु जीवस्यापृथक्-सिद्धत्वात् स्वतन्त्र-भेद-सिद्धिः श्री-भाष्य-शिरश्-शूलम् इति — तद् असंबद्धम् । स्वतन्त्रस्य सतो भेदानङ्गीकारात् । क्वश् चायं स्वतन्त्र-भेद इति भवान् एव विभावयतु । निर्विशेषे लोक-सिद्धाभावादि-धर्मोपसंहारो गुणोपसंहार-पादे इति व्याहतं वचः । अदृश्यत्वादि-विशिष्टे ब्रह्मणि भूत-योनित्व-सर्वज्ञत्व-सर्व-वित्त्वादौ अक्षर-विद्यया प्रतिपाद्यमाने तस्य प्रतिपाद्यमानस्य सर्वस्य कल्पितत्व-कल्पनं हि स्वारस्य-भङ्गं विना दुर्वचम् । गुणोपसंहार इति गुण-पदेन व्यवहारः सविशेष-ब्रह्म-पर-वाक्यानि मनसिकृत्य सृष्टि-न्यायेनेति लेखनञ् च, पाद-नामतो ऽपि सविशेष-विषयकत्वे स्वारस्यं शत-दूषण्युक्तम् एव द्रढयति ।</p>
<p>तत्र चतुर्थे अङ्ग-पादे कर्मणाम् अङ्गत्व-कथनात् कर्माङ्गकं तद्-आराध्य-विषयकम् उपासनम् एव पूर्व-पाद-विवक्षितम्, न तु कर्म-निरपेक्षं वाक्यार्थ-ज्ञान-रूपं ब्रह्मात्मैक्य-ज्ञानम् इति ज्ञायत एव । ब्रह्म तद्-अन्ययोर् अङ्गाङ्गि-भाव इहोच्यत इति न केनाप्य् उक्तम् इत्य् अयम् अप्रसक्त-प्रतिषेधः । &ldquo;शेषत्वात् पुरुषार्थ-वाद&rdquo; इति प्रथम-सूत्रं साक्षीकृत्याध्ययनस्यार्थ-ज्ञानार्थत्व-समर्थनञ् चायुक्तम् । तस्य पूर्व-पक्ष-सूत्रतया सिद्धान्ते ऽर्थ-ज्ञानार्थम् अध्ययनम् इत्य् एतद्-असाधकत्वात् । &ldquo;अध्ययन-मात्रवतः&rdquo; इति तद्-अधिकरण-सिद्धान्त-सूत्रं च अध्ययनस्यार्थ-ज्ञानोद्देशेन विधानस्य सूत्र-कृद्-असंमतत्वं मात्र-पदेन दर्शयति । तत्र मात्र-पदम् उपनिषद्-विचार-मात्र-व्युदासकम् इति अद्वैत्यभिमत-व्याख्यानञ् च नादृत्यम्; असङ्कोचस्यैव न्याय्यत्वात् । पूर्व-भागम् इवोपनिषदम् अप्य् अध्ययन-विधि-वशः प्राग् एव कस्मान् न विचारयेत्? साधन-चतुष्टय-सम्पत्ति-रूपाधिकाराभावाद् इति चेत् - उपनिषद्-विचारस्यापि वैधतया कर्तव्यत्वे साधन-चतुष्टयस्याधिकारि-विशेषणत्वम् एव त्याज्यम् । तथा च यथा अद्यतना अद्वैतिनः गृहस्था यतयश् च सर्वे ऽप्य् उक्त-साधन-चतुष्टयाभावे ऽपि ब्रह्म-जिज्ञासां वर्तयन्ति तथैव सर्वे वेदाध्यायिनो ब्रह्मचारिणो ऽपीति स्थिते पूर्व-भाग-विचारस्येवोपनिषद्-विचारस्यापि वैधत्व-पक्षे प्राग् एवापातात् &lsquo;अध्ययन-मात्रवत&rsquo; इति सूत्रे मात्र-पदम् अपार्थं स्यात् । तद् एतद् अवसरे व्यक्तीकरिष्यामः । एवञ् च भामत्यां जिज्ञासाधिकरणान्ते यद् उक्तम् अध्ययनस्यार्थ-ज्ञानार्थत्वम्, तद् अपि न स्व-पक्ष-साधनायाम् इत्य् अपि ग्राह्यम् । तद्-भामत्यर्थो ऽपि विचार्यतां नातिवर्तते ।</p>
<p>इतर-व्यपदेशाधिकरणे, &lsquo;अधिकं तु भेद-निर्देशात्&rsquo; इति सूत्रं तावत् जीव-ब्रह्मणोर् व्यक्त्यैक्य-पक्षे सर्वथैव न सङ्गच्छते । तत्र सर्वज्ञं सर्व-शक्ति स्रष्टृ ब्रह्म जीवाद् भिन्नम् अधिक-पदेन गृहीतम् इति शाङ्कर-भाष्य-दर्शिनां निर्विवादम् । तस्यैव सविशेषस्यात्रापि, &lsquo;अधिकोपदेशात्&rsquo; इति सूत्रे ऽधिक-पदेन ग्रहणम् औचित्यायातम्; न तु निर्विशेष-ग्रहणम् । कथञ्चिन् निर्गुण-परत्वाश्रयणे तु सूत्र-स्वारस्यं त्यक्तम् एव । यत् तु — &lsquo;अपदेश-व्यपदेशादि-पदापेक्षया उपदेश-पदस्य विलक्षणार्थत्वं सूत्र-कृद्-इष्टम् । ज्ञातस्यैव कथनमप्य् अपदेशो भवति । उपदेशस् त्व् अज्ञातस्यैवे&rsquo;ति तावता जीवातिरिक्तत्वान् मानान्तरानवगतस्य परमात्मन एव सर्व-स्रष्टुः शास्त्रेणोपदेश इत्य् अस्मन्-मतं न दूषितं भवति । भेदस्य व्यपदेश-विषयत्वात् व्यावहारिकत्वं चेद् उच्यते, अधिक-पद-गृहीतस्यासंसार्यात्मत्वस्यापि उपदेश-विषयतया व्यावहारिकत्वम् एवास्तु । अपदेशोपदेशयोर् द्वयोर् अपि व्यवहारानतिवृत्तेः । अपदेशादि-पदम् अप्य् अज्ञात-विषये प्रयुज्यमानम् उपदेशार्थकं भवितुम् अर्हत्य् एवेत्य् अन्तत इहाविशेष एव । &lsquo;अंशो नानाव्यपदेशाद् अन्यथा च&rsquo; इति सूत्रे नानात्व इवाभेदे ऽपि विषये व्यपदेश-पदं प्रायोजि । व्यपदिश्यमानत्वात् भेदस्य वस्तुतो भेदो ऽस्तीति साधयंश् च सूत्रकारः भेदस्य वास्तवत्वम् एव मन्यते । अन्यथा भेद-व्यवहार-मात्रे साध्ये हेतु-साध्ययोर् अविशेषः स्यात् । यत् तु - &ldquo;सर्वेषु सूत्रेषु भेदस्य&rdquo; इत्यादि वाक्यम्, तत् किं भेदस्य सिद्धवद्-अनुवादाभिप्रायम्, उत भेद-व्यपदेशस्य? नाद्यः, “भेद-व्यपदेशाच् चान्यः” इति सूत्रे भेदस्य साध्य-कोटाव् अपि प्रवेशात् । व्यपदेशस् तु सिद्ध एव हेतुतया निर्देष्टुम् अर्हः । अनुवादत्व-कथनञ् चात्र किम् अर्थम्? न हि तावता भेदस्यासिद्धिर् भवेत् । जीवत्वेश्वरत्व-विशिष्टयोर् भेद इष्ट एवास्माकम् इति चेत्, जीवत्वेश्वरत्वयोर् अक्षय्यत्वात् तद्-आश्रययोर् धर्मिणोर् अप्य् ऐक्यं दुर्वचम् । अश्रौतम् इवासौत्रं च तद् इति ॥</p>
<p>&ldquo;उभये ऽपि हि भेदेनैनम् अधीयते” इति सूत्रे अधीयत इत्यस्य एनम् इत्य् अनेन सन्निकृष्टेन संबन्धः, न तु भेदेनेत्य् अनेनेति यद् उक्तम् - तत्र पृच्छामः । तर्हि भेदेनेत्य् एतत् कुत्रान्वेति? कारकाणां क्रियान्वय एव हि वक्तव्यः । अथ अधीयत इत्य् एतद्-विवक्षित उपदेशः एनम् इत्य् एतद्-अर्थ-मात्रस्य, न तु भेदस्य । सर्वत्र भेदांशे ऽनुवादः; निर्विशेष-स्वरूपांशे उपदेश इति चेत् एनं भेदेनाधीयते, एनं भिन्नम् उपदिशन्तीति प्रयोगे, एनम् इत्य् उद्देश्य-समर्पकम्, भेद-वाचि-पदं विधेय-समर्पकम् इति सर्वानुभव-सिद्ध-विपरीतम् इदं वर्णनम् ।</p>
<p>&lsquo;विशिष्टाद्वैतिभिर् अध्ययनस्यार्थ-ज्ञानार्थत्वानङ्गीकारात्, &lsquo;शेषत्वात् पुरुषार्थ-वाद&rsquo; इति पुरुषार्थ-वादत्व-शङ्का निर्मूले&rsquo;ति यद् उक्तम् - तत्र ब्रूमः । अध्ययन-मात्रवत इति सूत्रम् अर्थ-ज्ञानार्थत्वं वारयतीति प्राग् एव प्रत्यबोधयाम । न हि विशिष्टाद्वैतिनः अध्ययन-विधेर् अर्थ-ज्ञानोद्देश्यकत्वम् अनिच्छन्तो ऽपि वेदस्य निरर्थकत्वं वा वेदाध्ययनस्य राग-प्राप्त-विचाराधीनार्थ-ज्ञान-द्वारा फलित्वा पर्यवसानं वा स्वीकुर्वन्ति । अतो ऽध्ययन-विधेर् अक्षर-ग्रहण-मात्रे उपरतत्वे ऽपि गृहीत-वेद-व्युत्थं ज्ञानं कुत्रोपयुज्यत इति न नाम न विचार्यम् । एवं पूर्व-पक्षी अर्थ-ज्ञानार्थत्वम् अध्ययन-विधेः स्व-पक्षे स्थितम् उपन्यस्यावस्थाप्य च तत् पूर्व-पक्षं प्रवर्तयितुम् अर्हति यथा जीवातिरिक्तात्म-विशेषासद्भावं स्वाभिमतम्, यथा च वाक्यार्थ-ज्ञानातिरिक्तस्योपासनात्मक-ज्ञानस्यासद्भावम् । सिद्धान्ती च जीवातिरिक्तात्मन इव वाक्यार्थ-ज्ञानातिरिक्तोपासनात्मक-ज्ञानस्य चेव अध्ययनस्याक्षर-ग्रहण-मात्रार्थताञ् च यथावसरं प्रतिबोधयेद् इति न किञ्चिद् अपहीनम्; प्रत्युत जीतातिरिक्तात्म-वाक्यार्थ-ज्ञानातिरिक्तोपासनात्मक-ज्ञानैदम्पर्यस्योपनिषत्सु स्थितस्याविष्करणाद् अद्वैत-मत-प्रतिकूलम् एव तद्-अधिकरणम् । अध्ययन-विधेर् अर्थ-ज्ञानार्थत्वे तद्-अभावे च पक्ष-द्वये ऽपि निर्वाहः, &lsquo;अध्ययन-मात्रवत&rsquo; इति सूत्रे श्री-भाष्य एव प्रादर्शीति च कृतं तद्-अनवेक्षा-मूलेन प्रश्नेन । सविशेष-ब्रह्मणः सङ्कर्षे एवोक्ततया अधिकोपदेशाद् इति सूत्रं निर्विशेषोपदेश-परत्वे एव सार्थम् इति कथनं तु, &lsquo;एक आत्मनः शरीरे भावात्&rsquo; इत्य् अनेनैव तत्-सिद्धौ अद्वैत-मते ऽपि तत् व्यर्थम् इति प्रतिबोध्य प्रतिक्षेप्यम् । प्रकारान्तरेण शङ्कायां पुनर्-वचनम् इति चेत् — तुल्यम् एतत् । कर्म-शेष-भूत-देवता-विचारात्मनि सङ्कर्ष-काण्डे उपासना ऽपि प्रस्तुता ऽस्तीति कुतो ज्ञायते? । कर्मोपयोग्युद्गीथाद्युपासनम् अपि शारीरके विचार्यतया प्राक् परित्यक्तम् इति स्थिते स्वतन्त्रोपासनास् तत्रैव विचारिता इति कथम् अवधार्येत? अङ्गीकृत्यापि तत्रोपासना-विचारम्, ब्रूमः । “यो ऽन्यां देवताम् उपास्ते अन्यो ऽसाव् अन्यो ऽहम् अस्मीति, न स वेद” इति तादृशोपासन-प्रतिषेध-पूर्वं विलक्षणम् अपृथक्-सिद्धात्मत्वोपासनं ह्य् अत्र शारीरके व्युत्पिपादयिषितम् इत्य् अलम् अधिकेन ॥</p>
<p>“असंभवस् तु सतो ऽनुपपत्तेः” इति सतः परम् अनुत्पन्नत्वे तत एव नित्यत्वे चावगते, तर्हि ब्रह्म-मात्रं नित्यम्, जीवात्मा तु उत्पद्यत एवेति श्रुत्यादि-मूलम् एव विचारे प्रवृत्ते, “नात्मा श्रुतेर् नित्यत्वाच् च ताभ्यः” इति जीवात्मनो ऽप्य् अनुत्पत्तिः प्रतिपाद्यत इत्य् अधिकरण-द्वयं सार्थम् । अन्यथा तत्यद्-अलक्षितस्य त्वम्-पद-लक्षितस्य चात्मन एकत्वात् सतो ऽनुत्पत्ति-कथनाद् एव सर्व-सिद्धिर् इति &lsquo;नात्मे&rsquo;त्यादि-सूत्रस्या ऽऽनर्थक्यम् एव । तथा, &lsquo;नात्मे&rsquo;ति सूत्रं शुद्धात्म-परं वा, जीव-भावापन्नात्म-परं वा । आद्ये, तद् उपरि ज्ञातृत्व-कर्तृत्व-परायत्तत्वादि-सूत्रणम् अनन्वितम् । अन्त्ये, तद्-अनुत्पत्ति-नित्यत्व-कथनम् अनुपपन्नम् इति सूत्र-सन्दर्भास्वारस्ये शत-दूषण्या प्रदर्श्यमाने, &lsquo;अनुत्पत्तिः स्वरूपतः&rsquo;, &lsquo;ज्ञातृत्वादिकम् उपाधितः&rsquo; इति पुनर् अस्वरसार्थ-निष्कर्षण-प्रवृत्तेन भवता सूत्र-स्वारस्य-भङ्ग-प्रदर्शनम् एव परीक्षया क्रियते ॥</p>
<p>एवं जीव-ब्रह्मणोर् एकत्व-वादि-मते ज्ञाधिकरणानन्तरं यत् उत्क्रान्त्यधिकरणं जीवस्य विभु-परिमाण-स्थापकम्, तत् व्यर्थम् । ब्रह्मणो विभुत्वे जीव-विभुत्वस्यापि सिद्धेः । किं जीवस्य जीवत्वावस्थायां विभुत्व-साधकम् इदम् अधिकरणम्, उत शुद्धावस्थायाम्? आद्यम् असंभवि; संसरतो जीवस्य बुद्धि-गुण-भूतेच्छा-द्वेषादि-सारत्वात् बुद्धि-परिमाणेनाणुत्वेनाणु-व्यपदेश इति तद्-गुण-सारत्वाद् इति सूत्रेण सिद्धान्तितत्वात् । जीवत्वस्यौपाधिकत्वे जीव-परिमाणम् अप्य् औपाधिकम् इति सुस्पष्टम् इति किम् अर्थो ऽयं तन्-मते विचारः? जीवातिरेक-पक्षे तु परमात्मवत् जीवात्मनो ऽपि विभुत्वं सांख्य-तार्किकादि-संमतम् आशङ्क्य परिह्रियत इति जाघटीति । एवं युष्मन्-मते तद्-गुण-सारत्वाद् इति सूत्रे तत्-पदेन बुद्धि-अस्वरसम्; अप्रसक्तत्वात् । बुद्धि-गुणस्य जीव-सारत्व-कथनञ् चास्वरसम् । तद्-उपाधिकत्वाद् अणुत्व-व्यपदेश इति वक्तव्ये तद्-गुण-सारत्वाद् अणुत्व-व्यपदेश इति चास्वरसम् । इच्छादि-गुण-प्रयुक्तत्वाभावाद् अणुत्वस्य । एवं तद्-गुण-पदेन ज्ञान-रूप-गुणस्य पूर्व-प्रकृतस्याग्रहणे, &lsquo;यावद्-आत्म-भावित्वाच् च न दोष&rsquo; इत्य् अनन्तर-सूत्रम् अप्य् अस्वरसम् । न हि बुद्धि-संयोगो यावद्-आत्म-भावी । न हि यावज्-जीव-भावीति पदं श्रूयते । अतो मुक्ति-काले ऽप्य् अनुवर्तमान-गुण-विशेष-ग्रहणम् एव युक्तम् । तत् किम् इति शत-भूषणी स्वयम् एव स्व-दोषं प्रदर्शयितुं प्रसक्तम् अनुप्रसज्य व्याप्रियते । &lsquo;जीवात्मनः सर्व-गतत्व-श्रुतिः धर्म-भूत-ज्ञान-व्याप्त्यभिप्रायेति गीता-भाष्ये उक्तम् । न श्री-भाष्ये&rsquo; इत्य् अपि श्री-भाष्य-सूक्त्य्-अदर्शन-मूलकम् । व्यर्थश् चैष विचारः । क्वचिद् उक्तेर् अपि पर्याप्तत्वात् । अप्रसक्तार्थ-विस्तर-स्वाभाव्यात् एवं वर्धते शत-भूषणी ।</p>
<p>यत् तु पूर्व-मीमांसायाम् एव कर्तृत्व-भोक्तृत्व-देहातिरिक्तत्वादिकम् आत्मनो ज्ञातम् । तत्र कर्तृत्वादेर् औपाधिकत्वम् उपदेष्टुम्, “कर्ता शास्त्रार्थवत्त्वात्” इत्यादि-सूत्रं शारीरक इति - तत्, &lsquo;नात्मा श्रुतेर्&rsquo; इत्य् अनौपाधिक-स्वरूप-प्रस्तावाद् अनौपाधिकम् अपि कर्तृत्वादिकम् आत्मनो ऽस्तीत्य् अस्यानिष्टौ संदर्भ-विरोध इत्यस्य प्राग् एव प्रदर्शितत्वाद् अयुक्तं मन्तव्यम् ॥</p>
<p>अथ संध्याधिकरण-प्रस्तावेन शत-दूषण्य्-उक्त-प्रतिविवक्षया यद् उपक्रान्तम् — &lsquo;जीवात्मनो जाग्रत्-स्वप्न-सुषुप्त्यवस्था-निरूपणे ऽपि स्वप्न-तत्त्व-निर्णय एव मुख्यं तात्पर्यं सूत्र-कृतः । तत्रैव स्वयंज्योतिष्ट्व-सिद्धेर्&rsquo; इति — तत्रोच्यते । जाग्रद्-अवस्था-निरूपणैदम्पर्यं यदि न सूत्र-कृतः, तर्हि वैराग्य-पादः कृत्स्नो व्यर्थः स्यात् । मोक्षोपाय-प्रविवर्तयिषया वैराग्य-विवर्धयिषया कृते पादे कथं नैर्भर्यं न भवेत्? तथा सति संध्याधिकरणम् अपि तत्रैव पादे घटयित्वा संध्याधिकरण-मुख्यत्वं प्रदर्शितवान् स्यात् । अतो जाग्रद्-विषय-वैराग्य-वृद्धये जाग्रद्-अवस्था-निरूपणम् अपि परमोद्दिष्टम् एव । यत् तु — स्वयंज्योतिष्ट्व-निरूपणं मुख्यम् इति - तत्र किम् इदं स्वयंज्योतिष्ट्वम्? किं स्वाधीन-स्व-प्रकाशः, उत स्वाधीन-सर्व-वस्तु-प्रकाशः? नाद्यः, तस्य जाग्रद्-आद्यवस्थास्व् अप्य् अविशेषात् । न हि पराधीनः प्रकाशः आत्मनि भवद्भिर् इष्यते । स्वप्नावस्थापेक्षया सुषुप्त्यवस्थायाम् एव विषयान्तरासंवळितः स्व-प्रकाशो वर्णयितुं शक्य इति युक्तं स्वप्नम् अपेक्ष्य सुषुप्ताव् ऐदम्पर्यं सूत्र-कृतस् तदा वक्तुम् । स्वाधीन-सर्व-प्रकाशत्वं तु स्वप्ने जागरापेक्षया स्पष्टम् अवगम्यते । जागरे स्व-कर्माधीनेव पर-कर्माधीना ऽपि सृष्टिर् अस्तीति स्वानुभवैकार्थ-स्व-कर्माधीनत्व-मात्रस्य वस्तुषु वक्तुम् अशक्यतया वस्तूनां प्रकाशः स्वाधीन इव पराधीनो ऽपि स्यात् । स्वप्ने तु सर्वस्यापि वस्तुनः स्वार्थं स्व-कर्मणैव सृष्टत्वात् सर्वो ऽपि प्रकाशः अन्ततः स्व-मात्र-मूलक इति पुरुषस्य स्वयंज्योतिष्ट्वम् । तद् इदं बृहदारण्यके जीवात्मनि वर्ण्यते । एवम् अपि तत्र यथा जागर-स्वप्न-सुषुप्ति-मरण-क्रमेण मोक्ष-वर्णनम्, तथेहापि मुक्ति-पर्यन्त-दशा-वर्णनार्थम् एव सर्वा अप्य् अवस्थाः वैराग्य-वृद्धये वर्णयति इति तत्त्वम् । एष विचारः सूत्र-स्वारस्य-पर्यालोचने वृथैव समानायित इत्य् अलम् इदानीम् ॥</p>
<p>यस् तु ईदृशावस्था-निरूपणं जिज्ञासा-कर्तृ-स्वरूप-निर्णये कथम् उपयुज्यत इति प्रश्नः । तत्र किं जिज्ञासा-कर्तुर् जागरावस्थायाम् एव जिज्ञासा-कर्तृत्वात् तादृश-कर्तृत्वौपयिक-शिष्य-लक्षणादि-निरूपणम् एव तत्रोपयुज्यते, नान्यद् इति तद्-आशयः, उत प्रश्नस्य जागरावस्था-भावित्वात् तद्-अवस्थायाः कृत्स्नायाः कथञ्चिद् उपयोगे ऽपि स्वप्न-सुषुप्ति-मूर्च्छा-वर्णनं न घटते, तदा जिज्ञासायाः अभावाद् इति । अहो वक्तृ-विवक्षितार्थ-विज्ञान-कौशलं शत-भूषणी-कारस्य ब्रह्म-निरूपणवत् ब्रह्म-जिज्ञासा-कर्तुर् जीवस्यापि निरूपणं शारीरके उपयुज्यते, बन्ध-दशायां स्वावस्थाः मुक्ति-दशायां स्व-स्वरूपाविर्भावञ् च विज्ञायैव वैराग्य-पूर्वकम् अनेन मुक्त्यर्थं प्रवृत्तेः कार्यत्वाद् इति सर्व-निरूपण-साङ्गत्य-वर्णनात् । अप्रस्तुतम् आत्मान्तरम् अत्र कथं परीक्ष्यते” इति शत-दूषण्य्-उक्तं सर्वम् अत्रावधेयम् । एवं स्थिते “श्री-भाष्य-मते तु जीवात्म-तत्त्व-विचारः सर्वो ऽपि ब्रह्म-मीमांसायां न घटते अनाकाङ्क्षितत्वात्” इति निगमनम् अहृदयम् अश्रद्धेयञ् चेत्य् अलम् ।</p>
<p>वियदादेर् इव जीवस्यापि चिन्तनं ब्रह्म-मीमांसान्तर्गतम् इति शत-दूषण्य्-उपपादने जाग्रति यद् उक्तम्, “वियदाद्यनित्यत्व-स्थापनं विना अद्वितीय-ब्रह्मासिद्ध्या स्व-मते तन्-निरूपणं युज्यते, विशिष्टाद्वैति-मते तन्-नित्यत्वे ऽपि कथं जिज्ञासित-ब्रह्मासिद्धिर् इति — तत्र ब्रूमः ब्रह्मणो ऽद्वितीयत्वायाकाशाद्य् अनित्यत्वम् उपयुक्तं चेत्, अविद्याया अप्य् अनित्यत्वम् उत्पद्यमानत्वम् एष्टव्यं स्यात् । अनुत्पद्यमानस्यानित्यत्वायोगात् । वियदादेर् उत्पत्तिर् एव हि सूत्रेषु स्थाप्यते । यदि अनादि सादि वा अपरमार्थ-भूतं सर्वम् इति निरूपणम् एव ब्रह्मण्य् अद्वितीयत्व-स्थापनायापेक्षितम्, तर्हि वियदाद्युत्पत्ति-चिन्ता वृथा । अस्मन्-मते सर्व-कारणत्वेन ब्रह्मणो लक्षितत्वात् आकाशादेर् अनुत्पन्नत्वे सर्व-कारणत्व-भङ्गः स्याद् इति जिज्ञासित-तादृग्-ब्रह्म-सिद्ध्यर्थम् एव तन्-निरूपणम् । वस्तुतो भवन्-मते ऽपि सैव सरणिर् इत्य् आग्रह-मूल एवायम् आक्षेपः । अत एव, “आकाश-शरीरं ब्रह्मेति श्रुतौ शरीर-पदं व्यर्थम् । आकाश-पदस्येव आकाश-शरीरकत्वार्थस्य विशिष्टाद्वैतिभिः सुवचत्वात्” इत्य् उक्तम् अप्य् आग्रह-मूलम् । अस्मन्-मते व्यर्थं तत् पदम् इति भवतोच्यते । भवन्-मते तु बाधितार्थकं तत् । आकाशादेर् ब्रह्म-शरीरत्वस्य श्रुत्य्-उक्तस्यापि भवद्भिः विशिष्टाद्वैत-सिद्धि-भयाद् अनादरात् । भवादृशानादर-परिहारार्थम् एव आकाश-शब्द-सिद्ध्य्-अर्हम् अपि शरीरत्वं कण्ठोक्तं श्रुत्येति न तद्-वैयर्थ्यम् । शरीर-शब्द-प्रवृत्ति-निमित्तस्य नियाम्यत्वादेः प्रकारतया भानार्थं च शरीर-पदम् । एवम् आसमन्तात् प्रकाशमान-दिव्यमङ्गळ-विग्रह-विशिष्टं ब्रह्मेति विशेषार्थ-परत्वं शरीर-पदम् अन्तरा न सिद्ध्यतीत्य् आदि च भाव्यम् । नाम-रूप-व्याकरण-श्रुत्यादि-सिद्धस्य शरीर-वाचिनां शरीरि-पर्यन्तत्वस्य अन्यथासिद्धाकाश-शरीर-शब्दान्तर्गत-शरीर-शब्देन प्रतिषेध-प्रयत्नो ऽयं तृण-शकलेन शैलोद्धार एव ।</p>
<p>अत्र चराचर-व्यपाश्रय-सूत्रोदाहरणं स्व-दोषस्य स्वयम् उद्घाटनायैव भवति । तथाहि — तत् सूत्रं पृथग् अधिकरणं भवन्-मते । स्थूलावुत्पत्ति-प्रलयौ देहाश्रितौ, न जीवाश्रिताविति निरूपणार्थं तत् इति । जीवस्य परमात्मनः उत्पत्तिर् न इति, &ldquo;नात्मा श्रुतेर्&rdquo; इति समनन्तर-सूत्रेण स्थापयिष्यमाणतया जन्म-मरणयोर् जीवगतत्वप्रश्नस्य का प्रसक्तिः? अनेनैव तत्-सिद्धौ उपरितनम् अधिकरणं वा व्यर्थम् । तत्र &ldquo;देवदत्तादि-नामधेयं तावत् जीवात्मनः, न शरीरस्य तन्-नाम्ने शरीराय श्राद्ध-करणानुपपत्तेः&rdquo; इति शरीर-वाचि-शब्दस्य शरीरि-पर्यन्त-मुख्यत्वम् उपपादितम् । जनन-मरणयोः परं जीवे मुख्यत्वं शङ्कितं प्रतिषिद्धम् । अथ चाध्यास-भाष्ये &ldquo;मृतो देवदत्तः, जातो देवदत्तः&rdquo; इत्यादि-व्यपदेशस्य भ्रान्ति-मूलताया उपपादितत्वात् इदम् अधिकरणं कथं प्रवृत्तम् इत्य् आशङ्क्य लौकिक-व्यपदेशस्याभ्रान्ति-मूलत्वम् अभ्युपेत्याधिकरणम् इति अधिकरण-वैयर्थ्यम् एव भङ्ग्यन्तरेण दर्शितम् अस्ति । अस्माकं तु मते ऽत्र न जीव-प्रस्तावः; किं तु तेज-आदि-शरीरकात् परमात्मन एव सर्व-कार्योत्पत्ति-वर्णने कृते कथं तत्-तत्-पदस्य परमात्म-परतेति शङ्कायां तत्-परिहारायेदं सूत्रम् इति सुसङ्गतम् एतत् । किं च, &ldquo;चराचर-व्यपाश्रयस्तु स्यात् तद्-व्यपदेशो भाक्त&rdquo; इति चराचर-व्यपाश्रयता-विषये भाक्तत्वे स्पष्टं सूत्रे प्रतीयमाने तद्-व्यपाश्रयतायाः मुख्यत्वं जीव-व्यपाश्रयतायाः भाक्तत्वं च भवद्-भाष्य-वर्णितं सर्वथैवास्वरसम् इत्य् अपि भाव्यताम् ॥</p>
<p>अथ साधनाध्यायगताङ्गपादनिरूपितं कर्मानुष्ठानं विविदिषार्थम् इति वक्तुम् उपक्रममाणेन &ldquo;अङ्गाङ्गिभावाध्याये&rdquo; इति विलक्षणं प्रयुक्तम् । ततश्च विविदिषा इति आदिना अनन्वितं च किमपि लिखितम् । तृतीय-पादेन कर्म, तुरीयेण वेदनम् इति क्रमं विहाय वेदनम् उपायं तृतीयेन निरूप्य तुरीयेण कर्म निरूपयन् सूत्रकारः वेदनं प्राप्तवता ऽपि कर्म कर्तव्यम् इत्य् उपदिशतीति विज्ञायते । अतो विविदिषार्थत्वम् एव कर्मणाम् इति न युक्तम् । भामत्या विविदिषार्थत्व-पक्षस्यादृतत्वे ऽपि ततः पूर्वैर् उतरैश्च कर्मणां वेदनार्थत्व-पक्षो ऽपि सुदूरम् उपपाद्य स्वीकृत इति <strong>सिद्धान्त-लेश-सङ्ग्रहे</strong> सुव्यक्तं दर्शयति विविदिषार्थत्व-पक्षनैर्भर्यं नातीव शोभते । आ-जीवन्मुक्तेर् आश्रम-धर्म-त्यागो नास्तीति वदन्ती च शतभूषणी वेदनाङ्गत्वं कर्मणः स्वरसतो ऽनुमन्तुम् अर्हति । विविदिषार्थत्व-पक्षाच् च वेदनार्थत्व-पक्षः श्रेयान् विविदिषा-मूलक-सदाचार्योपसर्पण-निर्विघ्न-श्रवण-मननादि-सिद्धेर् अनुष्ठित-कर्म-जन्यम् अदृष्ट-फलत्व-सिद्ध्या वेदन-निष्पत्ति-सौकर्यात् । विविदिषार्थत्व-पक्षे तु कर्म-जन्यम् अदृष्टं विविदिषा-मात्रम् उत्पाद्योपरंस्यति । उत्पन्न-विविदिषश् च सदाचार्य-लाभादि-प्रतिबन्ध-पराहत-प्रयोजनः पुनर्वेदन-सम्पत्तये उपायान्तरम् अनुधावेद् इति क्लेश इति । अत्र सर्वेषाम् आश्रमिणाम् अनाश्रमिणाञ् च कर्मानुष्ठानम् अस्तीति, संन्यासे कुटीचकादि-भेदः एक-दण्ड-त्रि-दण्डादि-भेदश् च अस्तीत्य् आदि-विस्तरस्य कृतस्य न किञ्चित् इह प्रयोजनम् । विविदिषां प्राप्य संन्यस्तवता चाश्रम-कर्म किमर्थम् अनुष्ठेयम् ? वेदनार्थम् इति चेत् - तर्हि अविशेषात् सर्वे वेदनार्थम् इत्य् अस्तु । विस्तरस्तु विविदिषा-साधनत्व-भङ्ग-प्रसाधने द्रष्टव्यः । जीवन्-मुक्तौ ब्राह्मणत्वाद्य्-अभिमानाभावात् न धर्माधिकार इति वदता बुभुक्षा-मूल-प्रवृत्त्य्-आद्य् अपि दुरुपपादम् । मनुष्यत्वाभिमानादेर् अपि तुल्यनयादयोगात् । अथ तत्र बाधितानुवृत्तिः, सा कथं ब्राह्मणत्वाद्य्-अभिमाने न भवेत् ।</p>
<p>यत् पुनर् उपर्युक्तम् - संसरतो जीवस्यावस्था-प्रदर्शनादिना तृतीयाध्याये नित्यानित्य-वस्तु-विवेकः, इहामुत्र फल-भोग-विरागः, शम-दमादि-साधन-सम्पत् मुमुक्षुत्वञ् च इति साधन-चतुष्टयम् उपपादितं भवतीति - तावता साधन-चतुष्टयम् इदं वेदनरूपोपायानुष्ठानोपयुक्तम् इत्य् एव सिद्ध्यति; न तु ब्रह्म जिज्ञासमानस्य प्राग् एव एतत्-सम्पत्तिर् अवश्यंभाविनीति शान्तप्राय-जिज्ञासं प्रत्य् अत्रोपदेशात् । विशदाकारेण साधन-चतुष्टयस्य सम्पत्त्य्-अभावे ऽपि अविशदाकारेण स्थितिर् युज्यत इति चेत् - अस्तु कामम् । किम् अत्र तद्-विचारेण । तद्-अवसर एव तद्-विवेचनं शोभते ।</p>
<p>यत् तु &ldquo;ज्ञानयोगिभिर् अपि कर्मयोगः आ-प्रायणम् अनुष्ठेय इति श्रीभाष्यानुयायिनां मतं निर्मूलम्&rdquo; इति - तद् इदं वचनम् एव निर्मूलम् । विशिष्टाद्वैति-मत-ज्ञानयोग-कर्मयोग-शब्दार्थ-वेदी न एवम् लेखितुम् अर्हति । न हि ज्ञानयोगस्य कर्मयोगस्य च यौगपद्यम् अङ्गीक्रियते । अथ तत्त्व-ज्ञानोत्पत्त्यनन्तरं कर्मानुष्ठानं तद् इष्टं न युक्तम् इत्य् उच्यते इति चेत् - आ-जीवन्-मुक्ति कर्म न त्याज्यम् इति वदतो भवतो ऽपि मते ज्ञानानन्तरं कर्मानुष्ठानम् अस्तीति को विशेषः? तद् वा भवद्-वचनं निर्मूलं भवतु ॥</p>
<p>आधिकारिकाणां अवतार-पुरुषाणाञ् च लोकसङ्ग्रहार्थं कर्मानुष्ठानम् इति भवतोच्यते । ते जीवन्मुक्ताः, न वा । आद्ये, कथं ब्राह्मणत्वाद्यभिमानानुवृत्तिः?, अन्त्ये, अन्यादृशतत्त्वज्ञानिनां तेषां च को विशेषः?। येन ते परं लोक-संग्रहार्थं कर्मणाम् अनुष्ठातारः । ईश्वरस्य विधिपारवश्याभावात् लोकसङ्ग्रहार्थम् अनुष्ठानम् इति कामम् अस्तु, न तत् आधिकारिक-पुरुष-विषये सञ्चारयितुं शक्यम् । &ldquo;परिशुद्ध-स्वरुपोपदेश-दशायां प्रति-पक्ष-प्रतिक्षेप-पूर्वकस्य भ्रान्ति-सिद्धाकार-समर्थनस्य विरुद्धत्वात्&rdquo; इति शतदूषणी-सूक्तिस्तावत् — नित्यत्व-निरूपणेन परिशुद्धम् आत्म-स्वरूपं प्रक्रम्य सूत्रकारः कर्तृत्व-परायत्तत्वादिकं भ्रान्ति-सिद्धिकारं न समर्थयितुम् अर्हतीति कर्तृत्वादेरपि स्वाभाविकत्वं स्थापयितुं प्रवृत्ता । तत्खण्डना-कीर्षया यत्तावद् उपक्रम्यते, &ldquo;पण्डितंमानिनं (?) भ्रान्तम्-उद्दिश्यैव तत्त्वज्ञानम् उपदिशन्ती&rdquo; त्यादि, तत् सर्वथैवासङ्गतम् — भ्रान्ति-संशयादि-ग्रस्त-पुरुष उपदेश्यो न भवतीति न हि तत्रोच्यते । भ्रान्तस्य भ्रान्ति-निवृत्त्यर्थे उपदेशे कर्तव्ये क्रियमाणे भ्रान्त्यभिवृद्धि-कर उपन्यासः उपदेष्टुर् विरुद्धः । जीवस्य ब्रह्म-स्वरुपतया वा अन्यथा वा नित्यत्व-मनौपाधिकं निरूप्य, समनन्तरं तस्यैव कर्तृत्वादि-निरूपणं नित्यत्ववत् कर्तृत्वादिकम् अपि स्वाभाविकं मन्यते सूत्रकार इत्येव हि दृढां मतिं दद्यात् । नन्वत एव वयं सूत्रार्थ-तत्त्वं भाष्यादिना भङ्ग्यन्तरेणोपपाद्यतां तां मतिं निरस्याम इति चेत् — तर्हि सूत्र-स्वरस-सिद्धार्थः कारणान्तरेण त्यज्यत इत्येव कथितं भवतीति सुष्ठु स्वारस्य-रक्षणम् ।</p>
<p>यत् तु — &ldquo;सूत्राशयस्यान्यथान्यथानयनं तु सूत्राण्येवान्यथयतां श्रीभाष्यकारादीनामेव कृत्या — ” इति तत्रोच्यते । यदि श्रीभाष्यकारादयः सूत्राण्यन्यथयितुं प्रगल्भा एव, तर्हि स्वामिमतार्थानुगुण-सूत्र-पाठ-कल्पना-कौशल-शालिनस्ते किमिति सूत्राशयमन्यथा ऽन्यथा नेष्यन्ति? । सूत्राशयस्येति किम् ? साभिनिवेशं सूत्राक्षरार्थानाम् अप्य् अन्यथाकरणं प्रायः शांकर-समादृतम् इति पटहप्रणादः परितः प्रसृतः कथं भवतः कर्णकुहरम् अप्रविष्टः स्यात् ? आरम्भ-सूत्रस्थाथ-शब्दप्रभृति सर्वम् अपि पदं प्राचीनार्थ-त्यागेनान्यथा हि नीयते । खण्ड्यते च प्राच्यादृतः परमार्थः, &ldquo;नन्व् इह कर्मावबोधानन्तर्यं विशेषः&rdquo; इत्य् आद्य्-आशङ्कापूर्वम् ब्रह्मशब्दः सगुणपरः निर्गुणे नीयते । जन्मादि वस्तुतो नास्तीत्य् उच्यते । आनन्दमयाधिकरण-कोलाहलस्त्व् अखिललोकविदितः । क्वचित् पूर्वस्य पक्षस्य उत्तरपक्षत्वम् उत्तरस्य पूर्वत्वम् इति विपरिवर्तनम् इत्य् आद्य्-अनन्तविधम् अन्यथाकरणम् । पूर्वाचार्य-सुरक्षितार्थ-स्थापनेदम्पर-भगवद्रामानुजाचार्य-पूर्व-पुरुष-संप्रदाय-प्राप्तः पाठः कल्पित इति, पूर्व-व्याख्या-खण्डनपूर्वं प्रवृत्तः शांकर-भाष्यारूढः पाठ एव प्राचीन इति च कथम् अवधार्यते ? अर्थम् इव शब्दानुपूर्वीम् अप्य् आद्य-पक्ष-प्रविष्टाः ररक्षुः इत्येव तु प्रत्युत साम्प्रतम् ।</p>
<p>जीव-ब्रह्माभेदे, &ldquo;असम्भवस्तु सतो ऽनुपपत्तेः&rdquo; इति सूत्रेण ब्रह्मणो नित्यत्वस्योक्ततयैव जीव-नित्यत्व-सिद्धौ, &ldquo;नात्मा श्रुतेर्&rdquo; इति व्यर्थम् । अतो जीवस्य ब्रह्मणो भेद एव सूत्रस्वारस्यम् इति शतदूषण्य्-आक्षेपं परिजिहीर्षुणा यद् उक्तम् - असम्भवसूत्रे तत्त्वमसीत्यत्र तत् पदलक्ष्यार्थ-नित्यत्वम् उक्तम्; त्वम्पदलक्ष्यार्थ-नित्यत्वं &ldquo;नात्मे&quot;ति सूत्रेण कथ्यते इति - तन् न । जीव-ब्रह्मणोर् अभेदे सिद्धे जीवे पृथग् अनुपत्त्य् आदिवर्णनम् अनपेक्षितम् । अभेदस् तयोर् न सिद्ध इति चेत् - पृथक् नित्यत्व-स्थापन-मात्राद् अभेदस् तयोर् न सिद्ध्यति, प्रत्युत पृथग् वर्णनात् जीव-ब्रह्मभेद एव सूत्रकृद् इष्ट इत्यभ्यूहनं ज्यायः । अतः, &ldquo;तत्त्वमसी&quot;ति महावाक्यार्थस्य जीव-ब्रह्माभेदस्य निर्णयार्थं पृथग् अधिकरणम् आवश्यकम् । &lsquo;आवश्यकत्वे ऽप्य् अधिकरणं विनैव सिद्ध्येत्, यथा परमते शरीरात्मभावः इति चेत् - तन् न । अन्तर्याम्यधिकरणे, &ldquo;अवस्थितेर् इति काश-कृत्स्नः&rdquo; इति सूत्रे, &ldquo;आत्मेति तूपगच्छन्ति&rdquo; इत्य् आदि-सूत्रेषु च हि शरीरात्मभावः कथित एव । ननु तान्येव सूत्राण्य् अभेदपरतया अस्माभिर् योज्यन्ते इति न जीव-ब्रह्माभेदासिद्धिर् इति चेत् - अन्तर्याम्य् अधिकरणे जीव-ब्रह्मभेदपरे जाग्रति, तथा समन्वयाध्याये बहुभिर् अधिकरणैः जीवात् ब्रह्मणो भेदे स्थापिते कण्ठोक्ते च सति कथम् अभेद-बोधकत्वं कस्यचित् सूत्रस्य कल्पयितुं शक्यम् ? अन्तर्यामि-ब्राह्मणोक्तम् अन्तर्यामित्वम् उपासनार्थम्, न वास्तवम् इति चेत् - तर्हि सर्वस्य कल्पिततया ब्रह्म-व्यतिरेकेणान्याभावस्य सिद्धतया तन् नित्यत्व-स्थापनाय असम्भव-सूत्रम्, &ldquo;नात्मे&quot;ति सूत्रम् इत्य् अनेकसूत्रकरणम् अयुक्तम् एव ॥</p>
<p>&ldquo;नात्मा श्रुतेः&rdquo; इति सूत्रे आत्मेत्य् एकवचनबलात् नात्मैक्यसिद्धिः । &ldquo;यथाग्नेः क्षुद्रा विष्फुलिङ्गाः चरन्ति, एवमेवास्माद् आत्मनः सर्वे प्राणाः&rdquo; इति, &ldquo;सर्व एते आत्मानो व्युच्चरन्ति&rdquo; इति च श्रुत्या सूत्रदिदर्शयिषितयैव भेद-सिद्धेः । सिद्धान्ते ऽपि &ldquo;नित्यो नित्यानां चेतनश्चेतनानाम्&rdquo; इति चेतनानेकत्व-स्थापक-श्रुतिर् जागर्ति । एकत्वं प्रत्येकैकत्वाभिप्रायेणापि निरुह्येत; बहुत्वं तु अविधेयम् अपि अनूद्यमानम् अप्य् अबाध्यत्वाय स्वीकर्तव्यम् इति चेतन-बहुत्वम् अक्षतम् । अतः, &ldquo;श्रेष्ठश् चे&rdquo; ति सूत्रे मुख्य-प्राणस्येव जात्येकत्वम् आत्मेत्यत्र भाव्यम् इति शतदूषण्य्-आशये स्पष्टे भवता स्व-सिद्धान्तानुरोधेन एकत्व-स्थापनाय बहुवचनवचनानाम् अन्यथा नयने प्रवर्त्यते । तत्र नियामकतया देहानेकत्वात्मैकत्वनिर्देशकानि गीतावाक्यानि उद्ध्रियन्ते । तानि तु एकैकस्याप्य् आत्मनः अनेकदेह-प्राप्ति-प्रदर्शन-सन्दर्भ-गततया न लोकस्थ-सर्वशरीराणाम् एकात्माधिष्ठितत्वस्थापनपर्याप्तम् । अन्यथा, &ldquo;इदं शरीरं कौन्तेय! क्षेत्रम् इत्य् अभिधीयते&rdquo; इत्य् एकवचनात् शरीरम् अप्य् एकम् एव लोके स्यात् । &ldquo;सर्वभूतस्थितं यो माम्&rdquo; इत्य् अत्र भूतपदस्याचेतन-विशिष्ट-चेतन-प्रसिद्धतया जीवपर्यन्तवाचित्वात् जीवस्थितत्वम् एव परमात्मनो लभ्यत इति न देहेषु सर्वेषु आत्मन एकस्य स्थितिर् उक्ता भवति । अतः, &ldquo;नात्मा श्रुतेर्&rdquo; इति सूत्रे आत्मानम् अनूद्य अनुत्पत्ति-विधानाद् आत्मनानात्वैकत्वविषये सूत्र-तात्पर्याभावात् मूलप्रमाणं यत्संख्याकात्मपरम्, सूत्रं तत्संख्याकम् अनुवदिष्यतीति एकवचनस्य एकत्वसाधकत्वं न भविष्यतीति तत्त्वम् । अत्र श्रेष्ठश् चेत्य् उदाहरणञ् च शतदूषण्य्-उपात्तम् । तत्र यद् उच्यते, श्रेष्ठश् चेति सूत्रं पृथग् अधिकरणम् अद्वैतिमते, अन्यमते पूर्वेणैकाधिकरण्यम् इत्यादि - तत् सर्वं प्रस्तुतांशानुपयोगि । तथा प्राक् सृष्टेर् एकत्वावधारणात् कारणात्मनैकत्वं श्रेष्ठश् चेति सूत्र-विवक्षितम् इति कल्पनम् अपि साहसमात्रम् । एकैकशरीरे ऽपि इन्द्रियाण्य् अनेकानीव अनेके प्राणाः न सन्ति; पञ्चवृत्तिर् एकः प्राणः इत्य् आशयेन एकवचननिर्देशः इति स्वरस-त्यागेन किम् इति कल्पना ? &ldquo;अंशो नानाव्यपदेशाद्&rdquo; इति सूत्रे अंशपदेन साक्षात् ब्रह्म-स्वरूप-ग्रहणं तावन् न भवति; अपि तु जीव-भावापन्नस्य । जीवभावे चानेकत्वस्य संप्रतिपन्नत्वात् तत्रैकवचनं जात्यभिप्रायम् एव वाच्यम् इति &ldquo;नात्मे&quot;त्य् उपक्रम-सूत्रम् अपि तथैव युक्तम् । अत एव श्रीभाष्ये अंशाधिकरणं गत्वा, आत्मेत्य् एकवचनं जात्यभिप्रायम् इति भाषितम् इत्य् अवधेयम् । किञ् च कर्तृत्वांशत्वादीनां सिद्धान्तितानां समन्वयाय &ldquo;नात्मे&quot;ति सूत्रे आत्म-पदेन जीव-ग्रहणे, जीवेश्वरयोः बिम्ब-प्रतिबिम्ब-भाव-पक्षस्यैव ग्राह्यतायाः सिद्धान्त-लेशसंग्रहे ऽन्ते समर्थितत्वेन जीवात्मनः प्रतिबिम्बरूपस्य नानात्वाद् एकवचनं जात्यभिप्रायम् एव वाच्यम् । एवम् अपि नित्यत्वकथनं तत्र न युज्यते; मुक्तौ प्रतिबिम्ब-निवृत्तिध्रौव्यात् । आत्मपदेन शुद्धात्म-ग्रहणे तु, &ldquo;असम्भवस्तु सत&rdquo; इति सूत्रेण पौनरुक्त्यम् इत्युक्तम् एव ॥</p>
<p>अथ &ldquo;अजो नित्यः शाश्वतो ऽयं पुराण&rdquo; इति श्रुतौ एकत्वाविवक्षाकारणाभावाद् आत्मैक्यसिद्धिर् इति कथनम् अपि न सम्यक् । तत्र एकत्व-विधानायोगात् । &ldquo;न ह्य् अत्र उद्देश्य-विधेयभाव&rdquo; इति कथनम् अप्ययुक्तम् । प्राप्तस्य अयम् इति पदार्थस्य उद्देश्यत्वस्य स्पष्टत्वात् लिङादिघटितवाक्यविशेष इवात्र विशिष्ट-विधान-प्रसक्त्यभावात् । एवञ् च ग्रहैकत्ववद् एवाविवक्षितम् एकत्वम् । यथा ग्रहपदोत्तरैकवचनं नैकत्वविधायकम्, तथा अयम् इति पदस्थम् एकवचनं न विधेयकत्वसमर्पकम्; इदम् पदार्थात्मोद्देशेन तदेकत्वाजत्वोभयविधाने वाक्यभेदात् । नाप्य् अजपदोत्तरैकवचनम् एकत्वसमर्पकम्; तत्रापि धर्म्यंशस्य प्राप्ततया अयम् इति आत्मोद्देशेन अजपद-प्रवृत्ति-निमित्तस्याजत्वस्यैकवचनोपात्तस्यैकत्वस्य च विधाने वाक्यभेदात् । यच् च चेतन-बहुत्वस्यौपाधिकत्वे, &ldquo;अणव&rdquo; इति बहुवचनस्य दृष्टान्तीकरणम् - तच् चायुक्तम् । इन्द्रियाणां स्वाभाविक-नानात्वशालितया औपाधिकत्वाप्रसक्तेः । श्रेष्ठश् चेति सूत्रोक्तन्यायेन आत्मेत्य् एकवचनं मुक्त्यवस्थसंविन्मात्राभिप्रायम् इति कथनञ् च तत्सूत्रोक्त-न्यायस्य कस्यचित् प्रकृत-साधकस्याभावाद् असम्बद्धम् । अतः, &ldquo;आत्माद्वैतभङ्गाय प्रयासः स्वशृङ्गभङ्गायैव&rdquo; इति तिरश्चीनोक्तिर् अपि तिरस्कृतैव भाव्या ॥</p>
<p>अथोभयलिङ्गाधिकरणे स्वपक्षोपन्यासः परं कृतः । स्वपक्षे स्वारस्यं तु न वर्णितं शत-भूषण्याम् । तत्र परब्रह्मणि साकारत्वनिराकारत्वोभयं नास्तीति सूत्रार्थवर्णनं न सम्यक् । उभयलिङ्गम् इति पदं यदि न बहुव्रीहिवृत्तम् अविवक्षिप्यत् उभयम् इत्येव प्रायोक्ष्यत् । किञ् च पृथिव्याद्युपाधिप्रयुक्तोभयवत्त्वं नास्तीत्य् उक्तिर् अपि न युक्ता । निर्विकारत्वस्योपाधिप्रयुक्तत्वाभावेनोभयस्मिन् उपाधि-प्रयुक्तत्वानन्वयात् । उभयस्य निषेधे च सदसद-निवर्चनीयवत् उभय-विलक्षणं ब्रह्म प्रतिपत्तव्यं स्यात् । उपाधि-प्रयुक्तस्यैवोभयस्य निषेधात् स्वाभाविकोभयवत्त्वम् अपि श्रुतिबलाद् अङ्गीकर्तव्यम् इत्यपि सूत्राशयः स्यात् । एकतरपरिशेषे ऽपि सविशेषत्वं स्वीकृत्य निर्विशेषत्वं निरसनीयतयेष्टम् इत्यपि स्यात् । पूर्वं जागर-स्वप्न-सुषुप्त्यवस्था-प्रस्तावात् तत् तद् अवस्थासु सुख-दुःख-मोहानां जीवे प्रतिपन्नतया तादृशांश-निषेधस्यैव प्रसक्ततया निषेध्यस्य ज्ञातत्वेन उभयलिङ्गम् इत्यस्य प्रतियोगि-समर्पकत्वम् अनपेक्षितञ् च । &lsquo;सर्वत्र ही&rsquo;ति भागे विधेयस्य कस्यचिद् अपेक्षितत्वात् तदर्थे तत्र उभय-लिङ्गान्वय उचितः । अन्यथा सविशेषत्वं वा निर्विशेषत्वं वा उभय-निषेधो वा किं सर्वत्रेति न ज्ञायते । एवं सविशेषत्वमात्रे निषेध्ये उभयं निषेधन्, विधेयम् अपि विशिष्यानिर्दिशन् सूत्रकारः स्वयम् असमर्थो वैश्यसाक्षि-देश्यो वा स्यात् । अथ सामान्यतः सूत्रकृता कथने ऽपि वयं ततो विविच्य निर्धारयितुं पारयाम इति चेत्, एवं पारयतां बादरायणः कुत्रापि नापेक्षितः । तदीयसूत्रग्रहणम्, तत्र प्रतीत-स्वरसार्थत्यजनम्, तत्र कारणोपन्यासः इत्य् आदि-क्लेशम् अपि तीरयितुं भवद्भिः तदस्पर्शो वरम् । अतो भवन्मत-संमतौ सूत्रकृत् उभयलिङ्गम् इत्यत्र सविशेषत्वम् इत्येव प्रयुक्तवान् स्यात् । तस्मात् अखिल-हेय-प्रत्यनीकत्व-कल्याण-गुणैकतानत्वोभयविशिष्टं ब्रह्मेत्येवात्र स्थाप्यत इति शतदूषण्याशय एव शोभनः ॥</p>
<p>एवं स्व-मतानुपपत्ति प्राप्तामपरिहृत्य शतभूषणी श्रीभाष्ये बत दोषम् उद्भावयितुं यतते । श्रीभाष्ये अस्मिन् अधिकरणे पूर्वम् अधिकरण-द्वय-सिद्धांशाधिकं किम् उच्यत इति स्वयम् एवाशङ्क्य विषय-विवेकः कृतः । हेयसम्बन्धः प्राग् एवाधिकरणद्वये आशङ्क्य परिहृतः इति पुनः परिहरणे पिष्ट-पेषणम् इति शङ्का । परिहारस् तावत् - &ldquo;संभोग-प्राप्तिर् इति चेन् न वैशेप्यात्&rdquo; इति सूत्रे जीवेन सह शरीरे स्थितत्वात् जीववत् भोगी स्याद् इति शङ्का परिहृता । तच्-छरीरस्य जीववद् ईश्वरं प्रत्य् अपि शरीरत्वात् जीववद् भोक्तृत्वापत्तिर् इति शङ्का च, &lsquo;भोक्त्रापत्तेर् अविभागश् चेत् स्याल् लोकवत्&rsquo; इत्य् अत्र परिहृता । अथात्र प्रकारान्तरेण शङ्का - पुण्य-पाप-रूप-कर्माभावाद् ईश्वरस्य न भोक्तृत्वम् इति न युक्तम्; कर्मणां हेय-शरीर-स्वामित्व-सम्पादन-मुखेनैव भोजकत्वात् कर्म-मूलं वा स्वतो वा हेय-शरीर-स्वामित्वे संपन्ने भोगस्यावर्जनीयत्वाद् इति । तत्-परिहारार्थम् इदम् अधिकरणम् इति । परिहारक-हेतुश् च तत्र तत्र विभिन्नः । जीव-निरूपित-स्वत्व-संपत्त्यर्थं शरीर-निर्माणवत् ईश्वर-स्वत्व-संपत्तये तन्-निर्माणस्याभावात् न भोग-प्राप्तिर् इति प्रथमम् उक्तम् । कर्माधीन-शरीर-स्वामित्वाभावात् न भोक्तृत्वम् इति पश्चाद् उक्तम् । अखिल-हेय-प्रतिभट-शक्तिः श्रौती हेतुर् इहोच्यते । अखिल-हेय-प्रतिभटत्व-श्रवणम् इव कल्याण-गुणैकतानत्व-श्रवणम् अपि अपुरुषार्थ-आपत्ति-वारकम् इति, &lsquo;उभयलिङ्गं सर्वत्र ही&rsquo;त्य् उक्तम् । एतद् उपपादनावसरे श्रीभाष्ये, “देह-योगाद्वे&quot;ति सूत्रस्योपादानात् तद् गृहीत्वा पृच्छति शतभूषणी - &ldquo;स्वप्नावस्थायाम् आद्यसृष्टेः पूर्वम् इव परमात्मनोऽपि सूक्ष्माचिद्-रूप-देह-संयोग-सत्त्वे सत्य-सङ्कल्पत्वाद् अतिरोधाने स्वाप्न-स्रष्टृता न स्यात् । अतिरोधाने सदोषत्व-शङ्काऽत्राधिकरणे कथम्&rdquo; इति । अत्र आद्यसृष्टेः पूर्वम् इवेति सूक्ष्माचिद्-रूपेति च व्यर्थम् । सर्वविध-देह-संबन्धस्य सर्वदा यथायथं सिद्धान्ते इष्टत्वात् । अत एव स्वाप्न-मात्र-स्रष्टृत्वाभाव-शङ्काऽपि मा भूत; जगत्-स्रष्टृत्वाभावोऽपि शङ्कितुं शक्यते । तथाचात्राधिकरणे एवं शङ्का - परस्य ब्रह्मणः सर्वाशुचि-संबन्धायत्त-सर्वापुरुषार्थवत्त्वात् तदीय-सत्य-संकल्पत्वादि-स्वभाव-भङ्गापत्तिः, जगत्-स्रष्टृत्वाद्य्-अनापत्तिः, ईश्वरादेर् एवासिद्धिर् इति । सर्व-शक्ति-संपन्नं ब्रह्म प्रति च कस्यापि वस्तुनो हेयत्वाभावात्</p>
<p>दुःखाद्य्-अपुरुषार्थ-लव-लेशोऽपि न भवतीति न किञ्चिद् अपहीनम् इति परिहारः । ननु विश्वामित्रादयः ब्रह्म-तेजः-प्रभृति-कतिपय-प्रभाव-विरहेऽपि विचित्र-सर्गानुगुण-विभव-शालिनोऽपि विश्रुता इति तथा ब्रह्मणो दुःखानुभवितृत्वेऽपि जगत्-सर्गादिकम् उपपद्यताम् इति चेत् — एवं स्वप्नार्थ-सर्गोऽपि मा प्रतिहन्यताम् । कतिपयापुरुषार्थ-मात्रेण सर्व-शक्ति-निषेधस्यानावश्यकत्वाद् इति । सर्वथाऽपि शतभूषणी-प्रश्नस्यानुत्थानम् एव ॥</p>
<p>इदम् अप्य् अत्र बोध्यम् — “भोक्त्रापत्तेर् अविभागश् चेत् स्याल् लोकवत्&rdquo; इति सूत्रे, जीवेश्वरयोर् उभयोर् अपि शरीरं प्रति स्वामित्वाद् अविशेषेण भोक्तृत्वं स्यादेवेत्य् आशङ्कायाम् — शासन-विषयस्यैव शरीरस्य भोगायतनत्वम्, अतथात्वाद् ईश्वरो न भोक्ता राजवत् । राज-शासनानुवृत्त्य्-अतिवृत्ति-निबन्धन-फल-भोक्तृत्वं हि न शासकस्य राज्ञोऽपीत्य् उक्तम् । अथेहैवं शङ्का - यत्र यत्र शरीरत्वम्, तत्र तत्र राज-शासन-विषयत्वम् इति नियमाभावात् राज-शरीरादेर् दण्डभाक्त्वं मा भूत् । यत्र यत्र शरीरत्वम्, तत्र तत्र सुख-दुःख-हेतुत्वम् इति नियमस् तावद् अस्त्य् एव । न चान्तरधिकरणे भगवतोऽप्राकृत-विग्रहस्यातादृशस्योक्तत्वान् न सोपि नियम इति शङ्क्यम् — अथापि प्राकृत-शरीरत्वं यत्र, तत्र तत्त्वम् इत्यस्य सुवचत्वात् । नित्यानाम् अपि पदार्थानां शरीरत्वस्य प्रामाणिकतया तत्र कर्मजन्यत्वस्य दुर्वचतया, यत्र शरीरत्वम्, तत्र कर्मजन्यत्वम् इति नियमासंभवेऽपि शरीरत्वं यत्र, तत्र सुख-दुःख-हेतुत्वम् इति नियमः संभवत्य् एव । श्रुति-दर्शितश् चायं नियमः, &ldquo;न ह वै सशरीरस्य सतः प्रियाप्रिययोर् अपहतिर् अस्ति । अशरीरं वाव सन्तं न प्रियाप्रिये स्पृशतः&rdquo; इति, अत ईश्वरस्य प्राकृत-पदार्थ-शरीरकत्वाङ्गीकाराद् अवर्जनीयस् तन्-मूलः सुख-दुःखानुभव इति । एवं भोक्त्रापत्त्य्-अधिकरणोपमर्देनात्र पूर्व-पक्षे, परिहारः क्रियते — प्राकृत-पदार्थानां शरीरत्व-प्रतिपादकान्तर्यामि-श्रुत्य्-आदिष्व् एवामृतत्वापहत-पाप्मत्वयोर् अपि श्रावितत्वात् प्राकृत-शरीरत्वं यत्र तत्र भोगायतनत्वम् इति नियमं परित्यज्य तत् तत् कर्माधीन-शरीरत्वं यत्र तत्र तद्-भोग-हेतुत्वम् इत्य् एव नियम इति ।</p>
<p>अथ, &ldquo;भेदाद् इति चेन् न प्रत्येकमत्-अद्वचनात्&rdquo; इति द्वितीय-सूत्रार्थोऽपि विभ्रष्टव्यः । अत्र, &lsquo;देवादि-देह-योगाद् अपुरुषार्थ इति चेन् न&rsquo; इत्य् अर्थ-वर्णने पूर्व-सूत्राद् अस्य को विशेष इति यः प्रश्नः, स यथावच्-छ्रीभाष्ये दृष्टे न भवितुम् अर्हति । &ldquo;प्रत्येकम् अतद्-वचनात्&rdquo; इत्य् उत्तर-वाक्यानुगुणः शङ्का-ग्रन्थार्थः श्रीभाष्ये व्यक्तम् अदर्शि । पूर्व-सूत्रे पृथिव्यादि-स्थान-प्रयुक्तापुरुषार्थ-योग-शङ्कायां परमात्म-गत-अखिल-हेय-प्रत्यनीकत्वादि-स्वाभाव्य-हेतुना परिहारः कृतः । अथाखिल-हेय-प्रत्यनीकत्वादि-विशिष्टतया प्रजापति-वाक्य-श्रुतस्यैव जीवस्य देह-योग-वशाद् अपुरुषार्थवत् अस्याप्य् अस्तु देहावच्छेदेनापुरुषार्थ-योगः, तद्-अनवच्छिन्न-स्वरूपांशे चाखिल-हेय-प्रत्यनीकत्वादीति व्यवस्था-संभवाद् इति शङ्काशयः । पृथिव्यादिकं शरीरतया निर्दिश्य तत् तद् देहावच्छेदेन सत एव प्रति-पर्यायं हेय-प्रत्यनीकत्व-कथनात् तद् अवच्छेदेनापि नापुरुषार्थ इत्य् अवसायान् नैवम् इति परिहाराशयः । एवञ् च पूर्व-सूत्रोपरि शङ्का, तत्-परिहारश् च विशदीभवतः । भवन्-मत एव च सूत्र-वैयर्थ्यम् । तथा हि — &lsquo;न भेदात्&rsquo; इति सूत्रोपक्रमो भवन्-मत इत्य् अन्यद् एतत् । ब्रह्म-विद्या-भेदेनाकार-भेद-दर्शनान् न निराकारत्वम् इति चेन् न - प्रत्य्-उपाधि-भेदम् अभेद-वचनाद् इति सूत्रार्थः । अत्र पौनरुक्त्यं स्पष्टम् । पूर्व-सूत्रे उपाधि-प्रयुक्तम् उभयलिङ्गत्वं प्रतिषिद्धम् । इदानीम् उपासन-भेदेनाकार-भेद-श्रवणात् साकारत्वम् इति प्रश्नः । पूर्वं पृथिव्याद्य्-उपाधि-योगाद् औपाधिका-कारभाक्त्वे ब्रह्मणि शङ्किते निराकारत्व-श्रुति-बलात् परिहृते उपासना-भेद-भिन्नाकार-ग्रहणेन साकारत्व-शङ्का हि नैव भवितुम् अर्हति । यदि, प्रथमतः उपासना-विधायि-वाक्यावगताकार-सद्भाव-शङ्का-परिहारः; अथ तेषाम् अध्यस्तत्वेऽपि स्वरूपोपदेशपर-वाक्यावगताकार-योगो न वर्जनीय इति शङ्कायां तस्यापि निराकारत्व-श्रुति-बलान्-निरास&rsquo;इति स्यात्, कथञ्चिद् उपपद्येत । विपरीतं तु वर्णनं न युक्तम् । न च निर्विकारत्व-श्रुत्यपेक्षया द्वितीय-सूत्र-विवक्षिताभेद-श्रुतेर् निर्विकारत्व-स्थापन-सामर्थ्यम् अधिकम् अस्ति । किञ्च प्रत्य्-उपासन-स्थलं तथात्वानुक्त्त्या &lsquo;प्रत्येकम् अतद्-वचनात्&rsquo; इत्य् उक्तिर् अपि न घटते । अपि च यश् चायम् अस्यां तेजोमय&rdquo; इति वाक्येषु, &ldquo;अयम् एव सः योऽयम् आत्मा&rdquo; इति प्रतिपर्यायम् अभेद-कथनेऽपि, औपाधिकाकार-सत्त्वे को दोषः ? औपाधिकाकारोपलक्षितयोर् अभेदे अविरोधात् । एवम् आकाराणां सर्वेषाम् अपि तत्र तत्र श्रुतानाम् उपासनार्थत्वस्यैव भवद्-इष्टतया सूत्रद्वयं व्यर्थम् एव । उपासनार्थत्वेऽपि श्रुतीनां स्वतःप्रामाण्यात् श्रूयमाणाकार-स्वीकारे को दोषः ? ननु ब्रह्मणि उच्यमान आकारः स्फटिक-प्रतीत-जपाकुसुम-लौहित्यवद् अध्यस्त एव युक्तः; औपाधिकस्यापि लाक्षा-रसावसेक-मूल-बीजपूर-कुसुम-लौहित्यवत् तत्र पारमार्थिकत्वे तस्याकारस्य सत्यस्य ब्रह्म-परिणामत्व-प्रसङ्गाद् अपरिमाणत्व-श्रुति-विरोधाद् इति चेत् — तर्हि प्रथम-सूत्रोक्त-निर्विकारत्व-श्रुति-कार्यः परिहार एवात्रापीति द्वितीय-सूत्र-वैयर्थ्यम् एव । किञ्च पारमार्थिक-प्रकृति-परिणाम-संयोग-रूपस्य स्वरूप-विकाराभावेऽपि स्वभाव-विकारात्मकस्यौपाधिकस्य स्वीकारेऽपि निर्विकारत्व-श्रुत्य्-अनिर्वाह-विरहात् न साकारत्वस्य त्यक्तव्यतेत्य् अलम् । एवम् एव विशेषाशङ्का-विरहात् &ldquo;अरूपवत्&rdquo; इत्य् अत्र वच्-छब्द-वैयर्थ्याद्य् अपीत्य् अन्यद् एतत् । &ldquo;अद्वैत-मते न कस्यापि सूत्रस्य, न वा कस्यापि पदस्यात्राधिकरणे वैयर्थ्यम्&rdquo; इति भवद्-उक्तम् अनुपपन्नम् इत्यस्य निदर्शनार्थम् इदं किञ्चिद् उक्तम् ।</p>
<p>अथाधिकरणान्तरतया भवद्-अभिमत “प्रकृतैतावत्त्व&rdquo; सूत्र-विषये ऽपि तत्र हि बृहदारण्यके, &lsquo;द्वे वाव ब्रह्मणो रूपे&rsquo; इति पृथिव्य्-आदि-मूर्त-त्रयं वाय्व्-आकाश-रूप मूर्त-द्वयञ् चेति रूपद्वयम् उक्तम् । &lsquo;अथ तस्य यथा माहारजनं वासः&rsquo; इत्यादिना पुरुष-रूपम् अपि किञ्चित् । ततः, &lsquo;अथात आदेशो नेति नेती&rsquo; ति निषेधः कृतः । स निषेधो ब्रह्मणः, तद्-रूपाणाञ् चेति प्रथमः पूर्व-पक्षो भवताम् । अथ ब्रह्मण एव निषेधः, वाङ्-मनसातीततया दुर्ग्रहत्वात्; न रूपस्येति पक्षान्तरम् । सिद्धान्तस् तु रूप-मात्र-निषेधः; न तु ब्रह्मण इति । अस्मन्-मते तु - रूप-निषेध इति पूर्वः पक्षः । सिद्धान्तस् तु न रूप-निषेधः; किन्तु रूपैतावत्त्व-निषेधः -&lsquo;नैतावद् एव; रूपान्तरम् अप्य् अस्ती&rsquo;ति श्रुत्यर्थ इति । तत्र भवदीय-पूर्व-पक्षः फल्गुर् इति भवद्-भाष्यत एव ज्ञायते । तत्र हि भाषितम् - “नेति नेतीति वीप्सेयम् । इतीति यावत् किञ्चिद् उत्प्रेक्ष्यते, तत् सर्वं न भवतीत्य् अर्थः&rdquo; इति । अनेन हि भाष्येण, इति-शब्दस्य प्रकार-वचनत्वात् नेति नेतीति प्रकार-निषेध एव स्वरसः; न प्रकारि-निषेध इति दर्शितम् एव इति कथं पूर्व-प्रक्षः ? उपक्रमे च, &ldquo;द्वे वाव ब्रह्मणो रूपे&rdquo; इति रूपयोः प्राधान्येन ग्रहणात् तन्-निषेध एव स्वरस इति पूर्व-पक्षायोग एव । सिद्धान्ते च ब्रह्मणि रूप-द्वय-निषेधेऽपि स्वतन्त्रस्य ब्रह्मण इव स्वतन्त्रस्य रूप-द्वयस्य निषेधे प्रमाणाभावात् जगद्-अपलापो नानया श्रुत्याऽवगम्यते । एवञ् च यदि सूत्रकारः, प्रकृतं प्रतिषेधतीत्य् एतावद् एव सूत्रितवान् स्यात् रूपस्यैव प्रकृतत्वात् तत्-प्रतिषेधम् अभिसंहितवान् स्यात्; &lsquo;द्वे वाव ब्रह्मणो रूपे&rsquo; इति ब्रह्म-प्रकारस्यैव प्रकृतत्वात् । &lsquo;प्रकृतैतावत्त्वम्&rsquo; इति प्रयुञ्जानस् तु प्रकृत-रूपवत्त्वं न ब्रह्मण इति वदन् प्रकृतस्याप्रतिषेधेन रूपस्य ब्रह्मणश् च प्रकार-प्रकारि-भावम् एव प्रतिषेधतीत्य् आपद्यते । अतः इति-शब्द-स्वारस्य-विधातेन पूर्व-पक्षस्य द्वेधा वर्णनम् अपि हेयम् एव ।</p>
<p>यत् तु, &ldquo;श्रीभाष्य-मते तु प्रक्रान्ता मूर्त-रूपानुपदेशात् साकाङ्क्षं प्रकरणं स्यात्&rdquo; इति भवद्-वाक्यम्, तत् साकाङ्क्षम् एव सर्वदा; विवक्षितार्थस्यावचनात् । एवं “ततो ब्रवीति च भूय&rdquo; इति सूत्र-खण्डोऽपि निष्प्रकारत्वं ब्रह्मणः प्रतिषेधति । &ldquo;अथ नामधेयं सत्यस्य सत्यम्&rdquo; इति वाक्यम् अत्र विवक्षितम् इति भवद्-भाष्ये ऽप्य् अनुमन्यते । तेन ब्रह्म-रूप-धर्मि-निषेधो नास्तीति ज्ञायत इति तत्रोक्तम् । तथा, &ldquo;प्राणा वै सत्यम्&rdquo; इति विवरणात् प्राण-पद-वाच्य-सर्व-जीवाधिपतित्वादिः प्रकारोऽपि हि ब्रह्मणः सहानुमन्यते । पूर्वं रूप-निषेधे नाम-निषेधोऽप्य् अवर्जनीय इति, &ldquo;अथ नामधेयम्&rdquo; इति तत् स्वीकारश् च न युक्तः । तस्मात् अचेतनाधारत्वं प्राग् उक्त्वा, &lsquo;न केवलम् एतावत्; नानाविध-चेतनाधारत्वम् अप्य् अस्ती&rsquo;ति भूयों ऽश उच्यत इति त्व् एतत्-स्वरसार्थः । भूयः पदं हि पूर्वोक्त-प्रकार-संमति-पूर्वम् अधिक-सद्भावं गमयति । अतः कथम् अद्वैत-मते ऽत्र सूत्र-स्वारस्यम् ? पूर्वेणैकाधिकरण्यम् एवात्र युक्तम् इति चान्यद् एतत् ॥</p>
<p>जगतो मिथ्यात्वम् असौत्रम् । सन्ध्याधिकरणे, &lsquo;माया-मात्रम्&rsquo; इति पद-सद्भाव-मात्रेण न प्रपञ्च-मिथ्यात्व-सिद्धिः । माया-शब्दस्य मिथ्या-वचनत्वाभावात् । स्वाप्न-प्रपञ्चे-मिथ्यात्व-विषयकतयैव तद्-अधिकरणस्य भवद्भिर् योजनाच् च । वैधर्म्याच् च न स्वप्नादिवत्&rdquo; इति स्वम-वैधर्म्येण प्रपञ्च-सत्यत्वस्य सूत्रेष्टत्वाच् च । किञ् च स्वाप्न-मिथ्यात्वं नैव तत्र स्थापनीयम् । भवन्-मते जिज्ञासाधिकरण एव विश्व-मिथ्यात्व-स्थापनात् अबाध्य-प्रपञ्चस्यैव मिथ्यात्व-सिद्धौ स्वाप्न-सत्यत्व-शङ्कानवकाशात् । &lsquo;तद्-अनन्यत्वम्&rsquo; इति सूत्रे ब्रह्म-व्यतिरेकेण सर्वस्याभाव-वर्णनाच् च स्वप्न-सत्यत्वाप्रसक्तेः । अथ नारिकेलावरोहि-नरकेलि-वचनवत् माया-मात्र-सूत्रं कार्त्स्न्येनानभिव्यक्त-स्वरूपत्वाद् इति ज्ञात-पूर्वं प्रपञ्च-मिथ्यात्व-हेतुम् उपन्यस्यैव स्वाप्न-मिथ्यात्वम् अपि साधयतीति चेत् - तेन कृतकरत्वम् एवाधिकरणस्योक्तं भवति । वस्तुतः स्वाप्न-दृष्टान्तीकरणेन प्रपञ्च-मिथ्यात्वस्य साधनं युक्तम्; न तु प्रपञ्च-दृष्टान्तीकरणेन स्वाप्न-मिथ्यात्व-स्थापनं शोभनम् इति शतदूषण्युक्तार्थ-दूषणे प्रवृत्ता शतभूषणी लिखति -</p>
<blockquote>
<p>स्वाप्न-जागर-पदार्थानाम् उभयेषां मिथ्यात्वेऽपि वैधर्म्य-सूत्र-विवक्षितं वैधर्मन्यादृशम् — प्रातिभासिकत्व-व्यावहारिकत्व-रूपम्, तूलाज्ञान-कार्यत्व-मूलाज्ञान-कार्यत्व-रूपम्, उत्तरोत्तर-परिणाम-हेतुत्व-तद्-धेतुत्व-रूपम् । माया-शब्दार्थश् च पूर्व-पूर्व परिणाम-हेतुकोत्तरोत्तर-परिणाम-परम्परा । स्वाप्निकेषूत्तरोत्तर-परिणामाहेतु-परिणाम-मात्रत्वात् माया-मात्रत्वम् । अत एव माया-मात्र-पदम् । माया-शब्दस्य मिथ्यार्थे प्रयोगस् तू्पचारेणेति ।</p></blockquote>
<p>तत्रोच्यते - यावत्-तत्त्व-ज्ञानोदयम् अबाध्यत्वं तत्त्व-ज्ञान-बाध्यत्वं च उभयत्राप्य् अविशिष्टम् । अतो जगन्-मिथ्यात्व-वादिना स्वाप्न-दृष्टान्तेन तन्-मिथ्यात्व-साधनं बौद्धोक्तं न प्रतिषेद्धुं शक्यम् । बाह्यं पदार्थम् एव बौद्धोऽपलपतीति चेत् — भवद्भिर् अप्य् अपलप्यत एव । नापलप्यते; किन्तु अनिर्वचनीयम् अस्तीत्य् उच्यत इति चेत् — तत् किम् अनिर्वचनीयं स्वप्ने नास्ति, येन तद्-वैषम्यम् उच्येत । शुक्ति-रजत-आदेर् इव स्वाप्निकस्यापि प्रातिभासिकतया अनिर्वचनीयापलापायोगात् । एवञ् च न स्वाप्न-जागरयोर् वैधर्म्यम् । स्वाप्नस्य जागरेण बाध्यत्वम् अस्ति । जागरस्य तु न तद् इति वैधर्म्यम् अस्तीति चेत् — पूर्वपक्षी बौद्धोऽपि तत् वैधर्म्य मिष्टैव तत्त्वज्ञान-बाध्यत्व-रूपं साधर्म्यम् एवाहेत्य् अविशेष एव । अनिर्वचनीयोत्पत्ति-निरासे च शुक्ति-रजतादेर् अप्य् अभावात् तद्-दृष्टान्तेन प्रपञ्चानिर्वचनीयत्वा-सिद्ध्या बाह्यापलाप एव पर्यवसानं मिथ्यात्व-वादस्य । जगति स्वाप्न-वैलक्षण्येन स्थाप्यमानं व्यावहारिकत्वं नाम व्यवहार-काले अबाध्यत्वम् एव । व्यवहार-काले बाधोऽनुभूयत इति न बौद्धोऽपि वक्तुम् अर्हति । युक्त्या बाध्यत्वं तूभय-संमतम् । वेद-मूला युक्तिर् इयम् इति भवन्-मतम्; स्वतन्त्रा युक्तिर् इति तन्-मतम् । &lsquo;आर्षं धर्मोपदेशञ् च वेद-शास्त्राविरोधिना&rsquo; इति वेद-शास्त्राविरोधित्वम् अद्वैति-दृष्ट्या तन्-मते ऽप्य् अक्षतम् एव । तूलाज्ञानेत्यादिना भिन्न-कारण-जन्यत्व-विभिन्न-कार्य-हेतुत्व-रूप-वैधर्म्य-कथनम् अप्य् एवं वृथा । तन्-मते &lsquo;प्रतीति-मात्रम् अस्ति, न वस्तु&rsquo; इति उभयत्र साधर्म्यम् एव । भवन्-मते उभयत्रानिर्वचनीयम् अस्तीति उभयत्र साधर्म्यम् एव । स्वप्ने ऽनिर्वचनीयानङ्गीकारे च तूलाज्ञान-कार्यत्वं स्वाप्निक-वस्तुनि दुर्वचं स्यात् ॥</p>
<p>माया-शब्दस्योत्तरोत्तर-परिणाम-परम्परायां शक्ति-ग्राहकं प्रमाणञ् च किम् अत्र भवतः ? परम्परा चेयं कियद्-दीर्घा भवन्ती माया-शब्दार्थः । स्वल्प-परम्पराया अपि मायात्वे स्वाप्न-कार्य-परम्परा ऽपि माया प्राप्नोति । एक-सृष्टि-प्रलय-मध्य-निविष्ट-दीर्घ-परम्परैव चेन्-माया, तत्र तत्र क्वचिद् एव, &lsquo;तेन माया-सहस्रं तत्&rsquo; इत्य् एवम् माया-शब्द-प्रयोगः अन्यत्राप्रयोगश् चानुपपादितौ भवतः । अत्र स्वाप्नेषु मायामयत्वं नास्ति माया-मात्रत्वम् अस्ति । अत एव मात्र-पदम् इति भवान् ब्रूते । भवद्-भाष्ये तु, &lsquo;स्वप्नेऽपि पारमार्थिकी सृष्टिः ? आहोस्वित् मायामयी&rsquo; ति, तथा, &lsquo;मायैव सन्ध्ये सृष्टिः, न परमार्थ-गन्धो ऽप्य् अस्ती&rsquo;ति च मायात्वम् एवोक्तम् । अनेन मात्र-पदम् एवकारार्थे इति च ज्ञापितम् । अतः, &lsquo;जागरिके मायात्वम्, स्वाप्ने च माया-मात्रत्वम्&rsquo; इति भवद्-उक्तं वैषम्यम् अमूलम् । भवद्-भाष्ये ऽपि, &lsquo;तद् अनन्यत्वम् इति प्रपञ्च-मिथ्यात्वं कथितम् एव; प्रति-दिन-बाधितत्व-रूपं वैशेषिकमंशं स्वाप्नेषु वक्तुम् इदम् अधिकरणम्&rsquo; इति निरूपणावसरे, &lsquo;समस्तस्य प्रपञ्चस्य माया-मात्रत्वम्&rsquo; इति मात्र-पद-घटित-माया-शब्द-प्रयोगः प्रपञ्च-विषये कृत एवेति, &lsquo;प्रपञ्चो माया, स्वाप्नो माया-मात्रम्&rsquo; इति वैषम्यम् अमूलम् एव । तावता च सूत्रम् इदं प्रपञ्च-मिथ्यात्वाविषयकम् इत्य् एव दृढीकृतं भवेत् । माया-शब्दस्य मिथ्यार्थे प्रयोग उपचारणेति ब्रुवंश् च भवान् माया-मात्रम् इति सौत्र-पदस्य मिथ्यार्थ-विषयकत्वे स्वारस्यं नास्तीत्य् अस्मत्-पक्षम् आश्रितवान् एव ॥</p>
<p>यस् तूपरि प्रश्नः - &lsquo;माया-शब्दस्याश्चर्य-वाचित्वं विचित्र-शक्ति-योगेनेति श्री-भाष्यानुयायिनः । तत्र स्वाप्नानुकूला शक्तिर् यदि ब्रह्मैव तत्र ब्रह्मणः परिणामितापत्तिः । यदि अचिद्-अंशः, तदा परमात्म-शरीर-भूताचित्-परिणामत्वात् सर्वानुभाव्यत्वम् एव जागर-पदार्थवत् स्यात्&rsquo; इति कुत एवम् अयम् ? न हि एकैकम् अप्य् अचिद्-कार्यं सर्वानुभाव्यम् इति नियमोऽस्ति । यावत्-पुरुष-कर्माधीनं यत्, तत् तावत्-पुरुषानुभाव्यम् इत्य् एव संप्रतिपत्तेः । स्वाप्नानां प्रकृत्य्-अंश-परिणामत्वम्, जागराणां प्रकृति-परिणामत्वम् इति विभजनं तु अर्थ-शून्यम् । यत् तु अस्माभिर् अपि मूल-तूलाविद्या-परिणामत्वस्य जागर-स्वाप्निकेषु स्वीकाराद् अविशेष इति - तन् न । मूल-तूलाविद्या-स्थितेर् अनङ्गीकारात् । यत्तु - विना वृक्षादिकं कथं रथादि-सृष्टिः स्वप्न इति - तत्र, ‘वृश्चिक-पूर्वकत्वे ऽपि वृश्चिकस्य गोमयाद् आद्यः, तण्डुलीयक-पूर्वकत्वे ऽपि तण्डुलीयकस्य तण्डुल-कणाद् आद्यः&rsquo; इत्य् आदि-न्याय-कुसुमाञ्जलि-वाक्यम्, &lsquo;यथा दावाग्नि-दग्धानां वेत्र-बीजानां कदळी-काण्ड-जनकत्वम्&rsquo; इति भामती च वैचित्र्य-व्युत्पादनेन उत्तरम् अर्पयताम् । भवत्-तूलाविद्या परं वृक्षादि-निरपेक्षम् एव कथं रथादि-रूपेण परिणमति ? शुक्त्याद्य्-अज्ञानं वा जागरे रजतादि-रूपेण कथम् उत्पद्यते इत्यादि विमृश्यताम् । अज्ञानस्य तावच्-छक्तिमत्त्वे सर्व-शक्तस्येश्वरस्य तन्-मायायाश् च किम् उतेति विभाव्यताम् । कथं स्वप्ने आकाश-कुसुमं न सृज्यत इति चेत् — किम् इदम् आकाश-कुसुमं नाम ? यदि तुच्छम् तर्हि तुच्छत्व-सृज्यत्व-रूप-जन्यत्वयोर् विरोधाद् एव प्रश्नायोगः । यदि आकाशे किम् अपि कुसुमम् उपलभ्यम् इति तादृशं तत्र कदापि न सृज्यत इति कथं भवान् बुद्ध्यते ? यत् तु &lsquo;भगवत्-संकल्प-मात्रेण सर्व-सम्भवे किम् अन्तर्गडुना प्रकृत्ये&rsquo;ति, स प्रश्नो जागरेऽपि तुल्यः । सृष्टि-प्रकरण-विरोधात् तत्र स न युक्त इति चेत् — अचेतनांशस्य अचेतनोपादानकत्वात् स्वाप्न-रथादेर् अप्य् अचेतनत्वात् सर्वत्र स्थूल-चिद्-अचिद्-विशिष्टस्य सूक्ष्म-चिद्-अचिद्-विशिष्ट-कार्यताया एव क्लृप्तत्वात् श्रुति-प्रामाण्याद् एव सर्व-स्वीकार इति तुल्यम् । अनिर्वचनीयस्यावचनीयतायाः उक्तत्वेन वक्ष्यमाणत्वेन चाद्वैत-प्रक्रियाया अत्यन्तम् एव हेयत्वात् श्रुति-शरणैर् अद्वैति-प्रक्रिया-शरणीकरणस्य कदापि न प्रसक्तिः । प्रत्युत स्वाप्ने जागरतो ऽतिशयेन चेश्वर-सृष्टत्वम् एवेष्यते । वास्तवत्वे कथम् अपवरके शयानस्य तत्र प्रवेशानर्हमहापदार्थोपलम्भ इति चेत् — अनिर्वचनीय-पक्षे परं कथं गज-रथ-गोपुर-महीधरादिकम् अपवरकान्तर् भास्यतीति तुल्यम् । विना वस्तु प्रतीति-मात्रं स्वप्न इति तु नाद्वैतिभिर् अप्य् अभिनतम् ॥</p>
<p>कार्त्स्न्येनानभिव्यक्त-स्वरूपत्वाद् इति हेतु-पद-विवरणे भवद्भाष्ये उक्तम् - &lsquo;न हि कार्त्स्न्येन परमार्थ-वस्तु-धर्मेणाभिव्यक्त-स्वरूपः स्वप्नः । कार्त्स्न्यञ् च देश-काल-निमित्त-सम्पत्तिर् अबाधश् च&rsquo; इति । तथा च कार्त्स्न्येन-अनभिव्यक्त-स्वरूपत्वं नाम जागर-देश-काल-निमित्त-सम्पन्नत्वम् अबाध्यत्वं च । तद् अभावः स्वप्ने इत्य् उक्तं भवति । &lsquo;श्रीभाष्ये, स्वाप्नम् अर्थ-जातम् माया-मात्रम्, जीवस्य कार्त्स्न्येनानभिव्यक्त-स्वरूपत्वाद् इति व्याख्यानात् हेतोर् वैयधिकरण्यम्, जीवस्येत्य् अध्याहारश् चे&rsquo;ति यद् उच्यते - तत् भवद्भाष्येऽपि, सन्ध्ये सृष्टिर् मायैव, स्वप्नस्य कार्त्स्न्येनानभिव्यक्त-स्वरूपत्वाद् इति व्याख्यानाद् वैयधिकरण्यात् स्वप्नस्येत्य् अध्याहाराच् च तुल्यम् । जीवस्येत्य् एतल्-लाभे च न श्रम-लेशः । &lsquo;पराभिध्यानात्तु तिरोहितम्&rsquo; इत्य् उत्तर-सूत्रे, किं तिरोहितम् इत्य् आकाङ्क्षायां जीव-रूपं तिरोहितम् इत्य् अर्थ-वर्णनम् उभय-पक्ष-विशिष्टम् । एवञ् चात्राभिव्यक्त-स्वरूप-पदेन जीव-स्वरूप-ग्रहणं एव तत्र विशेष्यानिर्देशेऽपि एतद्-सूत्रत एव स्वरूपात्मक-विशेष्य-लाभ इति सुवचं भवेत् । यत् तिरोहितम् इति वक्ष्यते, तद् एवेहानभिव्यक्त-स्वरूपम् इत्य् उच्यत इति परामर्शश् च स्वरूप-पदस्य जीव-स्वरूपार्थकत्वं द्रढयति । अतो जीव-स्वरूपस्येत्य् अध्याहारस्य स्वरस-प्रतीतत्वान् न दोषः । माया-मात्रम् इति पदे मात्र-पदात् तु-शब्दाच् च, न जीवेन सृष्टम् इति पूर्व-पक्ष्युक्तार्थ-निषेधस्य विवक्षणीयत्वात् जीवे हेत्व् अन्वयः सुज्ञानः । हेतोः पक्ष-निष्ठत्वे कथम् इति चेत् -पूर्व-दर्शिते शाङ्कर-भाष्य इव परिष्कृतं ग्राह्यम् । तद् एवम्-स्वाम-अर्थ-जातं माया-मात्रम् ; न जीव-सृष्टम् ; कार्त्स्न्येनानभिव्यक्त-स्वानुभावि-जीव-स्वरूपकत्वाद् इति । साक्षाद् एव सूत्राद् अयम् अर्थः सुलभश् च यथा स्व-पदं स्वकीय-परं सत् स्वाप्न-पदार्थानुभावि-जीवम् आह । तस्य रूपं स्वरूपम् इत्य् उच्यते । तच् चानभिव्यक्तम् इति । मा भूद् वा स्वरूपं जीव-स्वरूपम् । स्वाप्नार्थ-जातस्य यत् स्वरूपं उपादानोपकरणादि-ग्रहण-पूर्व-सृज्यमानत्वात्मकम्, तत् कार्त्स्न्येनानभिव्यक्तम् अगृहीतं जीवेनेत्य् अस्तु । अभिव्यक्तेर् ज्ञानस्य ज्ञातृ-सापेक्षत्वाज् जीव-लाभः सुकर एव । यत् तु सत्य-सङ्कल्पादेर् जीव-गतस्याभिव्यक्तत्वे ऽपि न जीवस्य निर्मातृत्व-प्रसक्तिः; &lsquo;गुणानां च परार्थत्वाद् असम्बन्धः समत्वात् स्यात्&rsquo; इति न्यायेन चिद्-अचितोः परमात्मा-पृथक्-सिद्धतया परस्पर-शरीरत्वाभावाद् इति  - तत्र जीवस्याचिन्-निरूपित-शरीरत्वस्य न कथमपि प्रसक्तिः । चिद्-अचितोः परमात्म-शरीरत्वे ऽपि अचेतनस्य देव-मनुष्यादि-शरीरस्य चेतन-शरीरत्वं तावत् सुप्रसिद्धम् । न तत्र &lsquo;गुणानां च परार्थत्वाद्&rsquo; इति न्याय-प्रसक्तिः । अन्यथा व्रीहीन् अवहन्तीत्यादौ अवहननादेः व्रीह्याद्य्-अङ्गत्वम् अपि न स्यात् उक्त-न्यायात् । विशेष-श्रुत्य्-अवरुद्ध-स्थले स-न्यायो न प्रवर्तत इति चेत् तुल्यम्; बद्ध-शरीरादेः स्वं प्रतीव बद्धं प्रत्य् अपि शरीरत्वस्य भगवत्-सङ्कल्प-सिद्धत्वात् । अन्यथा अस्माकम् अपि शरीर-स्वामित्वानापत्तेः । अस्माकं भगवच्-छरीरत्वाद् एव तन्-नियमनानुरोधिभिर् अस्माभिस् तत् पारतन्त्र्यात् औपाधिकं शरीरं प्रति स्वामित्वं लभ्यते । &lsquo;सङ्कल्पाद् एव तच्-छ्रुतेः&rsquo; इति सूत्रोक्त-रीत्या जीवस्य स्त्रष्टृत्वम् अपि क्वचिद् एषितव्यम् । यथेष्ट-विनियोगार्हम् अचिद्-वस्तु चिद्-वस्तु-शेषम् आपादयन्न् एवेश्वरोऽपि तुष्यति । &lsquo;गुणानां च परार्थत्वाद्&rsquo; इति न्याये सत्य् एव देश-कालादेः साङ्ग-प्रधानाङ्गत्वम् अपि इष्यत इत्यादिबह्विदाहोदाहरणम् । अतो जीवः स्व-शेषम् अचिद् अंशं परिणामयेत् सति स्वरूपाविर्भावे; न तु स्वयं परिणमेत्, येन विकारित्वं प्रसज्येत ॥</p>
<p>यत् तु &lsquo;सूचकश् चे&rsquo;ति सूत्रस्य, मिथ्यात्वे ऽपि स्वाप्नार्थस्य शुभाशुभ-सूचकत्वम् अस्तीति व्याख्यानम् - तद् अयुक्तम् । स्वप्न-रूप-ज्ञानस्यैव सूचकत्वेन अर्थस्य-सूचकत्वाभावात् । अपि च भवन्-मते &lsquo;सूचकश् चे&rsquo;ति सूत्रम् असङ्गतम् एव ; पदार्थानां सत्यत्वे ऽसत्यत्वे च तेषां वा तज्-ज्ञान-रूप-स्वप्नस्य वा शुभाशुभ-सूचकत्वस्याक्षततया सूचकत्वस्य तत्-सत्यत्वासत्यत्वान्यतर-साधने उदासीनत्वात् असत्यत्व-रूप-माया-मात्रत्व-साधनार्थं तद्-उपन्यासायोगात् । जीव-सङ्कल्प-कृतत्वाभाव-विशिष्टेश्वर-सङ्कल्पाधीनत्व-रूप-माया-मात्रत्व-साधकत्वे तु अधिकरणस्य सूचकत्व-कथनं सञ्जाघटीति । यदि जीवः स्व-सङ्कल्पेन सूचकं स्वप्नं निर्मायात्, शुभ-सूचकम् एव निर्मायात्; नाशुभ-सूचकम् । किञ्च भावि शुभम् अशुभं वा यदि तेन नोत्प्रेक्षितम् तर्हि तत्-सूचकत्वाध्यवसाय-पुरस्सरं तत्-कृतिर् जीवस्य न स्यात् । यदि चोत्येक्षितम्, तर्हि ज्ञात-पूर्वत्वात् तस्य तत्-सूचकत्वं स्वप्नस्य न स्याद् इत्य् एवं प्राज्ञ-व्यापाराधीनत्वं स्वप्ने दर्शयितुं हीदं सूत्रम् । अत एव भवद्-भाष्ये ऽपि सूत्र-वैयर्थं मनसिकृत्यैव भाषितम् एतद्-सूत्रे - &lsquo;न चास्माभिः स्वप्नेऽपि प्राज्ञ-व्यवहारः प्रतिषिध्यते । तस्य सर्वेश्वरत्वात् सर्वास्व् अवस्थास्व् अधिष्ठातृत्वोपपत्तेः&rsquo; इति । यद्यपि भवत्-पक्षानुकूलम् अस्माभिः सूत्रम् इदं सुप्रदर्शम्, &lsquo;असत्यात् सत्योत्पत्ति-स्थापकं सूचक-सूत्रम् । स्वाप्नार्थः स्वयम् असन्न् अपि सूचकश् च भवति ।&rsquo; इति - अथापि स्वाप्नार्थ-सूचके जीव-सङ्कल्पाधीनत्वायोगात् &lsquo;स हि कर्ते&rsquo;युक्तस्य जीवे निर्वाहायोगात् प्राज्ञ-व्यवहारस्य स्वप्ने ऽप्य् अप्रतिषेधस्य भवद्-भाष्ये दर्शितत्वेन &lsquo;स हि कर्ते&rsquo;ति तत् कर्तृत्वं श्रूयत इति सामञ्जस्य-संभवे तत्-परित्यागायौगात्, प्राज्ञ-कर्तृकत्वे ऽपि जागर-दशा-प्रतीत-शुक्ति-रजत-तौल्यस्य सुवचतया प्राज्ञ-व्यापार-निषेधस्यानपेक्षितत्वाच् च नेदम् अधिकरणं न प्राज्ञ-कर्तृकत्व-निषेधनेदम् परं भवन्-मते ऽपि स्यात् । प्राज्ञ-व्यापाराधीनत्वात् सत्यम् इत्य् अनुमानं न घटत इत्य् एतावति अधिकरण-तात्पर्यम् इत्य् अपि भामत्याम् उक्तम् । असत्यात् सत्योत्पत्तिर् न । किन्तु सत्याद् एवेति च भामत्याम् एवात्रादर्शि, &lsquo;दर्शनं सूचकम् । तच् च स्वरूपेण सत् । असत् तु दृश्यम् । अत एव स्त्री-दर्शन-साध्याः चरम-धातु-विसर्गादयो जाग्रद्-अवस्थायाम् अनुवर्तन्ते । स्त्री-साध्यास् तु माल्य-विलेपन-दन्त-क्षतादयो नानुवर्तन्ते&rsquo; इति । मिथ्या-भूतस्यापि सूचकत्व-परतया कल्पतरु-कृतम् एतद् व्याख्यानं तु प्रौढि-मात्रम् ; अक्षराननुगुणत्वात् । अन्ततः कल्पतराव् अपि तत्र, &lsquo;स्वप्न-दर्शनस्य मिथ्यात्वम् औपचारिकं मिथ्या-वस्तूपधान-निबन्धनम् । वस्तुतो व्यावहारिक-सत्यत्वम् एवेति स्थापितम् एव । तस्मात् असत्यात् सत्योत्पत्ति-वचनं भामत्यादि-विरुद्धम् एव । अतो ऽसंभावित-तादृशार्थ-सूचकत्वं सूचक-सूत्रस्य न भवितुम् अर्हति ।</p>
<p>अतः पूर्व-व्याख्या-विरुद्धार्थ-स्थापनं खण्डनकारो यदि करोति, तर्हि स्व-पूर्व-खण्डनम् एव तेन कृतं स्यात् । खण्डन-खण्डनञ् च कथानधिकार-वादावसरे करिष्यते । अत्र पुनः उपात्त-तच्-छ्लोकार्थ-मात्रं दूष्यते ।</p>
<p>यद् उक्तम् अत्र, “असतो ऽपि कारणत्वं भवितुम् अर्हतीति उपपादितं खण्डने -</p>
<blockquote>
<p>पूर्व-सम्बन्ध-नियमे हेतुत्वे तुल्य एव नौ ।<br>
हेतु-तत्त्व-बहिर्-भूत-सत्त्वासत्त्व-कथा वृथा ॥</p></blockquote>
<p>इति -</p>
<p>तत्रोच्यते । अयं खलु खण्डन-कृद्-आशयः - सतः कारणत्व-वादिनो ऽप्य् असत एव कारणत्वम् उक्तं भवति । तथा हि -</p>
<blockquote>
<p>अन्तर्भावित-सत्त्वं चेत् कारणं तद् असत् ततः ।<br>
नान्तर्भावित-सत्त्वं चेत् कारणं तद् असत् ततः ॥</p></blockquote>
<p>इति ।</p>
<p>सतः कारणत्वम् इत्यस्य कोऽर्थः ? कारणत्वं पूर्व-काल-सत्त्वम् । तत् सत्ता-विशिष्टस्येत्य् उक्तौ, सत्ता-विशिष्टे सत्त्वं वदता सत्तायाम् अपि सत्त्वम् उक्तं स्यात् । न च स्वस्मिन्न् एव स्वम् अस्ति । न हि सुशिक्षितो ऽपि नट-वटुः स्व-स्कन्धम् आरोहेत् । अथ कारणत्व-घटकं सत्त्वम् अन्यत् । तच् च सत्त्व-विशिष्टे भवितुम् अर्हतीति चेत् — तर्हि, सत्ता-रूप-विशेषणस्यापि कारणत्वम्, तथा तस्याः स्वयं सत्ता राहित्यात् असत्या एव कारणत्वं च संमन्तव्यम् इति असतः कारणत्वं सिद्धम् । अथ घटादीनां सत्तां विना केवलानां कारणत्वम् उच्यते, तर्ह्य् अपि असत् कारणम् इत्य् एवोक्तं भवति । एवञ् च सद्-वादिन इवासद्-वादिनो ऽपि पूर्व-सम्बन्ध-नियम-रूप-कारणत्वस्य सुवचतया सत्त्वासत्त्व-विचारो व्यर्थ इति -</p>
<p>तद् इदम् अकृत-बुद्धि-सम्मोहन-मात्रम् —</p>
<blockquote>
<p>सत्त्वेनाकारणत्वे ऽपि न भवेत् कारणं त्व् असत् ।<br>
सद्-बुद्धि-मात्रात् हेतुत्वे धी-बाध्ये ऽप्य् अस्तु तत् फलम् ॥</p></blockquote>
<p>सत् कारणम् इति वादिभिः सतो घटत्वादिनैव जलाहरणादि-कारणत्वम् इष्यते न सत्त्वेन रूपेण । यत्र सत्त्वम्, तत्रैव कारणत्वम् इत्य् एव सत्-कारण-वादार्थः । अन्यथा हि सत्त्व-सामान्यस्याभावे पूर्व-काल-सत्त्व-रूप-सत्ता-विशेषात्मकं कारणत्वम् एव दुर्घटम् । यद्य् उच्येत - वस्तुतो ऽसत्त्वे ऽपि इदं पूर्व-काल-सत् इति बुद्धि-मात्रेणासतो ऽपि कारणत्वम् इति - तन् न भ्रान्त-बुद्धौ सत्याम् अपि कारणत्व-प्रसङ्गात् । ननु भ्रान्तत्वाभ्रान्तत्व-निर्धारणं दुष्करम् । किञ्चिद्-ऊर-विमर्शेनाभ्रान्तत्व-निश्चये ऽपि, बुद्धिर् इयं कदापि कुत्रापि कस्यापि न बाधिष्यत इति निश्चयायोगात् अभ्रान्त-बुद्धाव् अपि तद् अनिश्चयात् । स्वतःप्रामाण्य-ग्रहस् तु भ्रान्त-बुद्धाव् अपि प्रथमम् अस्त्य् एवेति चेत् — भ्रान्त्या अस्तित्वेन गृहीताद् अग्नेः दाह-कार्यम् आपद्यते । पश्चात् कदाचिद् भ्रान्तेर् बाधितत्वे ऽपि भ्रान्तिकाले बाधाभावेन कारणत्वस्य स्थिततया दाहादि-कार्य-बाधो दुरुपपादः स्यात् । एवं बुद्धेर् हेतुत्वे, यत्र कारण-विषयिणी बुद्धिर् न जाता, तत्र कारणस्य वस्तु-सतः कार्य-जनकत्वं न स्यात् । असद्-विषय-धियो ऽपि कारणत्वे विज्ञान-मात्र-वादि-बौद्ध-मत-प्रवेशः स्यात् । कारणत्वस्येव कार्यत्वस्यापि कार्य-विषयकत्वाभिमत-धी-मात्रे सुवचत्वात् । धियो ऽपि सत्त्वे प्रमाणाभावाच्-छून्य-वाद-प्रसङ्गो वा । अबाधितत्वात् धीर् जाता न वेत्य् आदि-संशयाद्यभावाच् च धीर् अस्तीति चेत् - धी-विषयत्वात् संशयाद्यभावाच् च धी-विषयाणाम् अपि तथात्वम् एव । पश्चात् कदापि बाधो न भवेद् इति का प्रत्याशेति चेत् — तद् एतत् धियो ऽपि तुल्यम् इति धी-सत्त्वम् अपि दुरुपपादम् । तस्मात् असति सत्त्व-घटितस्य कारणत्वस्य दुर्वचत्वात् नासत् कथमपि कारणम् इति ।</p>
<p>असतः कारणत्वं यदीष्यते तर्हि असत्त्वम् एव त्यक्तं भवति । कारणत्वस्य कार्य-नियत-पूर्व-सत्त्वात्मकस्य सत्त्व-घटितत्वात् तस्य च तत्र भावात् । एवञ् च सत्त्वांशं विहाय धर्मिमात्रं कारणम् इति वा, सत्त्वं कारणता-प्रयोजकं नेति वा किम् अप्य् उच्यताम्; सर्वथा नासत् कारणम् इति ॥</p>
<p>अथोच्येत - कारणत्व-लक्षणे सत्त्वम् अन्तर्भूतं न वा । आद्ये, कारणत्वस्य क्वचिद् विधानावसरे सत्ता-विशिष्टे कारणत्वं न विधातुं शक्यम् । न हि तद् विशिष्टे तद् विधीयते । घटो घट इत्य् अत्राबोधात् । अन्त्ये, सत्त्वाघटितं कारणत्वम् असतो ऽपि भवितुम् अर्हतीति — तन् न । सत्ता-विशिष्टे कारणत्व-विधान-संभवात् । न हि कारणत्वं नाम केवल-सत्त्वम् ; किन्तु नियत-पूर्व-काल-सत्त्वम् । विधेये अधिकावगाहित्वे च उद्देश्यतावच्छेदक-विधेययोर् भेदाद् बोध आनुभविकः । &lsquo;दण्डवान् रक्त-दण्डवान्&rsquo;, &lsquo;स्पर्शवत्य आपः शीत-स्पर्शवत्यः&rsquo; इत्य् एवम् । सत्त्वाद्य्-अघटितं तु कारणत्वं दुर्वचम् एव ।</p>
<p>पूर्व-संम्बन्ध-नियमः कारणत्वम् । तच् च सत्त्वाघटितम् इति चेत् — तन् न; सत्त्वाघटितस्य दुर्वचत्वात् । सुवचत्वे ऽपि तत् सत्ता-व्याप्यम् एवेति नासति तद् भवितुम् अर्हति ।</p>
<blockquote>
<p>अन्तर्भावित-सत्त्वं चेत् कारणम्, तद् असत् कथम् ? ।
अनन्तर्भूत-सत्त्वं स्यात् कारणम्, तद् असत् कथम् ? ॥</p></blockquote>
<p>कारणत्वन्य पूर्व-काल-सत्त्व-रूपस्य सत्त्व-घटितत्वात् असतः कारणत्वं न भवत्य् एव । अस्तु वा कारणत्वम् अन्यादृशं सत्त्वाघटितम् । अथाप्य् अन्वय-निरूप्यत्वात् कारणत्वस्यासतः कारणत्वं न भवति । अन्वय-व्यतिरेक-गम्यं हि कारणत्वम् । यत्र नित्य-विभौ कारणत्वं व्यतिरेक-निरूप्यं न भवति, नित्यतया काले, विभुतया देशे च तद्-व्यतिरेकस्य दुर्वचत्वात् तत्र धर्मि-ग्राहक-मान-बलात् कारणत्व-सिद्धिः । यद् आहुः - “पूर्व-भावो हि हेतुत्वं मीयते येन केनचित् । व्यापकस्यापि नित्यस्य धर्मि-धीर् अन्यथा न हि&rdquo; इति । तथापि व्यतिरेक-अंशस्य क्वचिद् दुर्वचत्वे ऽपि अन्वयांशः तत्राप्य् अक्षतः । अन्यथा असतो ऽपि कारणत्व-स्वीकारे सामग्री-संविधान-प्रयत्न एव सर्वत्र न स्यात् । असता ऽपि कार्योत्पादन-संभवात् । अतः कारणत्वं सत्त्व-व्याप्यम् ।</p>
<p>अथ पूर्व-सम्बन्ध-नियम-रूपं कारणत्वम् अपि विमृशामः -</p>
<p>पूर्व-सम्बन्ध-नियमस्य कारणत्व-स्वरूपत्वे ऽपि सत्त्वं तत्र सुष्ठु प्रविष्टम् एव । नियमो हि अधिक-देश-सत्त्वम् । अत एव &lsquo;अनन्यथा-सिद्धत्वे सति कार्याव्यहित-प्राक्-क्षणावच्छेदेन कार्य-व्यापकत्वं पूर्व-सम्बन्ध-नियमः&rsquo; इति <strong>चन्द्रिको</strong>क्त-परिष्कारे ऽपि सत्त्वं दुस्त्यजम् ; व्यापकत्वस्य अधिक-देश-सत्त्व-रूपत्वात् । न च - व्यापकत्वं समानाधिकरणात्यन्ताभावा-प्रतियोगित्वं; तत्र च न सत्त्वं घटकम् इति वाच्यम्; एवम् अपि अत्यन्ताभाव-प्रतियोगित्वं कुतो नेति शङ्कायां कार्याधिकरणे सत्त्वाद् इत्य् एवोत्तरं वक्तव्यम् इति न सत्त्वाभावे व्यापकत्वोपपत्तिः । किं च कारण-सत्तायाः अनिविष्टत्वे ऽपि कार्य-समानाधिकरणेति कार्य-सत्तायाः घटकत्वात् तन्-निषेधो ऽनुपपन्नः । तथा च सर्व-निषेधः कथम् एवम् ? एवं पूर्व-सम्बन्धेत्य् अत्र सम्बन्ध-पदेन पूर्व-काल-सत्तैव ग्राह्येति कथं सत्तायाः अप्रवेशः ? तथा पूर्व-शब्दस्य कार्यानधिकरण-कार्यध्वंसानधिकरण-कालेत्य् अर्थकतया तत्रापि काचित् सत्ता निविष्टैव । तथा च -</p>
<blockquote>
<p>पूर्व-सम्बन्ध-नियम-पदार्थेष्व् अपि यत् त्रिषु ।<br>
निविष्टम् तस्य सत्त्वस्य बहिर्भाव-कथा कथम् ? ॥</p></blockquote>
<p>एवं <strong>चन्द्रिको</strong>क्त लक्षण-घटके अव्यवहितत्वादाव् अपि अनेक-सत्त्व-निवेशो भाव्यः । अस्तु तावत् कारणत्वं यत्-किञ्चित् । तत् अन्वय-व्यतिरेक-बलेनैवावधारयितव्यम् इति अन्वय-रूप-सत्ता गृह्यमाणा न प्रतिषेद्धुं शक्यते । तस्माद् असतः कारणत्वोपपादनं खण्डन-कृतम् अनुपपन्नम् ।</p>
<p>एवञ् च सिद्धान्त-सूत्रेषु माया-मात्र-सूत्र-व्यतिरिक्तानां जीव-सृष्टत्व-निषेध-पूर्वक-प्राज्ञ-सृष्टत्व-स्थापन-परत्व-स्वारस्ये निश्चिते, तद्-ऐकार्थ्यात् कार्त्स्न्येनानभिव्यक्त-स्वरूपत्वाद् इति हेत्व्-अंशस्यापि तद् अनुगुणे ऽर्थे व्यक्ते, स्वरसे च, माया-मात्रम् इति पदम् एकं मिथ्या-वचनम् आश्चर्य-वचनं वेति सन्दिह्यमानम् आश्चर्य-वचनम् इति सर्वानु-गुण्याय निर्णीयते । यदा तु माया-पदं मिथ्यार्थकं नैवेति श्री-भाष्य-कृद्-उपपादनं हृदय-लग्नम्, तदा सन्देह-लेशस्यापि नावसरः । मात्र-पदं वा शब्दो वा जीव-कर्तृकत्व-निषेधार्थम् इत्य् एतावत्तूत्तरानुगुण्याय ग्राह्यम् ।</p>
<p>अपूर्व-वस्तु-दर्शने सति कार्यम् इदं विचित्र-कारण-पूर्वकम् इति प्रेक्षाकारी प्रायः प्रत्येत्य् एव । तत्र यस्य वस्तुनों दृश्यमानस्य कारणत्वेन परिचित-चरानेव पदार्थान् द्रष्टा न संभावयति, तत्र कारणं मायेति स व्यपदिशति । तादृश-कारण-परिणामतया कार्यम् अपि मायेति निर्दिशेत् । अत एव, &ldquo;ऋते ऽर्थं यत् प्रतीयेत&rdquo; इत्य् अप्य् उच्यते, क्लृप्त-कारणम् अन्तरैवोत्पद्य प्रतीति-विषय-भावात् । क्वचित् मिथ्या-भूते अत एवानुत्पद्यमाने ऽपि अर्थं विना प्रतीयमानत्व-साम्यात् माया-शब्द-प्रयोगे ऽपि न मायात्वं मिथ्या-मात्र-निष्ठम् । तद् अत्र सृष्ट्यादि-श्रुत्य्-अविरोधाय वास्तव-पदार्थ-निष्ठम् एव मायात्वम्, &ldquo;मायेव निर्मिता&rdquo; &ldquo;तेन माया-सहस्रं तत्&rdquo; इत्यादिवद् ग्राह्यम् । अतो नायम् माया-शब्दो मिथ्या-वाची । नापि सामान्यतः प्रकृति-वाची ; प्रकृति-सृष्टत्वस्य पूर्व-पक्षे ऽप्य् अविशिष्टत्वात् । किन्तु अनुभवितृ-जीवाविज्ञेयापूर्व-कारण-निष्पाद्य-परः । एवञ् च तु-शब्दात् जीव-सृष्टत्व-व्यवच्छेद-सिद्धिः । संसार-दशायां स्व-स्वरूपस्यानभिव्यक्तत्वात् जीवं प्रतीदं मायैव भवतीति ।</p>
<p>किञ् च पराभिध्यानाद् इति सूत्रं जगन्-मिथ्यात्वं खण्डयतीत्य् अतो ऽपि हेतोर् इदम् अधिकरणं मृषा-वाद-प्रतिकूलम् । तन्-मते हि बन्धः ब्रह्मात्मैक्याज्ञान-मूलः; तद्-विपर्ययो मोक्षश् च तत्त्व-ज्ञान-संपाद्यः, न तत्र भगवतो निग्रह-रूपो ऽनुग्रह-रूपो वा सङ्कल्पः कारणम् । अतः स्व-समवेत-तत्त्व-ज्ञान-साध्या स्वाज्ञान-निवृत्ति-रूपा मुक्तिः, “पशवः पाशिताः पूर्वं परमेणे&quot;ति बन्धकत्वेनोक्त-पराभिध्यानेनावरस्य बन्ध-विपर्यय-रूपतयेहोक्ता च मुक्तिर् नैका भवितुम् अर्हतीति सिद्धं वास्तवत्वम् ।</p>
<p>तत् सिद्धम् ईश्वर-सृष्टत्वं स्वाप्नेषु स्थापयितुम् इदम् अधिकरणम् इति । तन्-निषेधश् च द्वेधा संभाव्यते । स्वप्ने सृज्यमानत्वस्यैवानङ्गीकारात्, सृज्यमानत्वे ऽपि जीव-सृज्यत्वस्यैव स्वीकाराद् इति । तत्र जागर-दशा-बाध्यत्वेन स्वाप्न-वस्तु-मिथ्यात्वानुमानं श्रुति-प्रामाण्यात् निरसनीयम् इति विमृश्य, &ldquo;सन्ध्ये सृष्टिर् आह हि&rdquo;, निर्मातारञ्चैके पुत्रादयश् च इति सूत्रयोः प्रथम-सूत्रेण प्रथम-पक्ष-वादिनं निरस्य, द्वितीय-पक्ष-वादी स्वपक्षं द्वितीय-सूत्रेणोपपाद्य पूर्व-पक्षयति । तत्र निष्कृष्टः पूर्वपक्षः परं श्रीभाष्ये साक्षाद् दर्शितः । उपरि च सिद्धान्ती तन्निरसनेन स्वपक्षं प्रपञ्चयतीति निष्कर्ष इत्यलं बहुना ॥</p>
<p>मिथ्याभूतस्यापि अर्थ-क्रिया-कारित्वम् अस्ति इत्येतत् वन्ध्याया एव जननीत्वम् अस्तीत्य् एतत् सोदरम् एव । अर्थ-क्रियाकारित्वम् एव सत्त्वम् । तस्मिन् सति च न मिथ्यात्वम् । तच् च सत्त्वं स्वप्नस्य ज्ञान-रूपस्यास्तीति भामती-साक्षिकं प्राग् एवोक्तम् । सन्ति च श्रौतानि दृष्ट्युपासनादीनि विषयासत्यत्वे ऽपि स्वयं सत्यानि अर्थ-क्रियाकारीणि । स्वप्नाध्याये वा किम् असतो ऽप्य् अर्थक्रियाकारित्वं भवितुम् अर्हतीति उपपादितम् अस्ति, येन तद्-घटित-मत्स्य-पुराणाद्युपबृंहण-प्रभाव-प्रपञ्चनम् अवसरं लभेत ।</p>
<p>एवं ब्रह्मास्त्रत्वेनाभिमते स्वप्न-दृष्टान्त एव श्री-भाष्य-वर्णित-दिशा साध्य-विकले एतन् निदर्शनेन जगन् मिथ्यात्वं कथं सेत्स्यति ? शुक्ति-रूप्यादि-दृष्टान्तस्य स्वाप्नापेक्षया बल्बजत्वं भवतैवोक्तम् इति न जगन् मिथ्यात्वानुमानावकाशः । श्रुतिस् तु नास्त्य् एव ।</p>
<p>कथं पुनः स्वाप्न-सत्यत्ववादिनि श्रीभाष्ये स्वप्न-दृष्टान्तेन जागर-पदार्थ-मिथ्यात्ववादि-बौद्ध-खण्डनावसरे, “वैधर्म्याच् च&rdquo; इति सूत्रे स्वप्ने दुष्ट-कारण-जन्यत्व-बाधितत्वाभ्यां मिथ्यार्थ-विषयकत्व-स्वीकारः, तद् अभावात् प्रपञ्च-ज्ञानस्यातथात्वं च वर्ण्यत इति चेत् - स्वप्ने श्रुति-बलाद् एव सत्य-विषयकत्व-स्वीकारात् श्रुति-बाह्य-बौद्ध-प्रत्युत्तरणावसरे युक्ति-मात्रेण समाधानस्येष्टत्वात् स्वप्न-सत्यत्वस्य युक्ति-सिद्धत्वाभावात् स्वप्नस्य मिथ्यार्थ-विषयकत्वं स्वीकृत्यैव प्रतिवक्तव्यम् इत्य् आशयः । अत एव कृत्वाचिन्तेति श्रुत-प्रकाशिका ।</p>
<blockquote>
<p>स्वप्ने ऽर्थाः सन्तु सृष्टास् तदपि बहुविधा दुस्त्यजा भ्रान्तिर् अत्र
प्रध्वस्तानाम् इदानीन्तनवद् अनुभवात् स्थायितादिभ्रमाच् च ।
सत्यं श्रुत्यादि-सिद्धेः श्रुत-परिहरणायोगतः सृष्टिमात्रं
स्वीकृत्यांशे तु बाधात् भ्रमम् अपि च यथाजागरं न क्षिपामः ॥</p></blockquote>
<p>इत्य् अधिकरण-सारावल्युपदर्शितरीत्या स्वप्नस्य कतिपयांशविषये मिथ्यात्वस्याप्य् अस्मद्-इष्टत्वाद् अपि तद् भाष्यम् उपपन्नम् इत्य् अन्यद् एतत् । प्रपञ्चितम् इदम् अस्माभिः <strong>नयद्युमणि-भूमिकायाम्</strong> ।</p>
<p>यदा तु श्रुत्या यथावत् तत्त्व-श्रवणे सति मनने प्रवृत्तिः, तदा श्रुत्या स्वाप्न-सत्यत्वे ऽवधारिते तद् दृष्टान्तासिद्धिः प्रकारान्तरेणावसीयते । जागरित-प्रत्ययो मिथ्यार्थ-गोचरः प्रत्ययत्वात् स्वप्नवद् इत्य् अनुमाने दुष्ट-कारण-जन्यत्वादिरुपाधिर् इति व्याप्यत्वासिद्धिर् बौद्ध-विचारावसरे दर्शिता । इदानीं तु दृष्टान्ते साध्य-वैकल्यम् अपि प्रदर्श्यते । एवञ् च सन्ध्याधिकरणम् अपि अभावाधिकरणवत् प्रपञ्च-मिथ्यात्वानुमान-भञ्जकम् एव । एवं स्वाप्नस्यापि सत्यत्व-स्थापिका श्रुतिर् जागर-पदार्थानाम् असत्यत्वं कथम् अभिप्रेयात् ? । एवञ् च जिज्ञासाधिकरणे स्वप्न-दृष्टान्तानुमानेन मिथ्यात्वानुमानस्य नावकाशः । अधीत-वेदान्तस्य श्रुतौ स्वप्न-सृष्टिश्रवणेन स्वप्न-मिथ्यात्वस्य सन्दिग्धतया दृष्टान्तत्वायोगात् । भाव्यर्थोपजीवनेनाधिकरण-रचना ऽपि मीमांसक-संमतैव । परमत्र भाव्यर्थस्योपजीवनं विश्व-मिथ्यात्व-निषेधार्थम् एव स्यात्, स्वाप्नस्येश्वर-सृज्यत्वस्यैवात्र स्थापनाद् इति ॥</p>
<h2 id="चतरथधयय-वषय">(चतुर्थाध्याय-विषयः)</h2>
<p>तुरीयाध्याये उपासनोत्क्रान्त्यचिरादि-प्राप्ति-पूर्वक-भोग-साम्य-रूप-फल-बोधनात् सविशेष-विषयत्वं सुस्पष्टम् । यत् तु - तत्र, &ldquo;आत्मेति तूपगच्छन्ति ग्राहयन्ति च&rdquo; इति सूत्रम् - तत् निर्विशेष-विषयकं कथं भवितुम् अर्हति ? अत्र श्री-भाष्य-दूषण-प्रवृत्तेन यद् उक्तम्, मुक्तात्मैव परमात्मानं स्वात्मत्वेनानुसंधातुम् अर्हति न बद्ध इति - तत् मतापरिज्ञान-मूलम् । किम् आत्मशब्दः इह स्वपर्यायः, उत स्वं प्रति आत्मेति शरीरिपर्यायः ? आद्ये मुक्तात्मा ऽपि अस्मद्-दृष्ट्या परमात्मनि स्वाभेदं न कलयितुम् अर्हति । अन्त्ये बद्धो ऽपि स्वं प्रति आत्मत्वेन तम् अनुभवितुम् ईष्टे । स्वदेहं प्रति स्वस्येव स्वं प्रति परमात्मनो ऽपृथक् सिद्धात्मत्वस्याक्षतत्वात् अपृथक् सिद्धत्वाभाव-कथनं ह्य् असंबद्धम् एव ।</p>
<p>भवदभिमतार्थ-परत्वं सूत्रस्य न स्वरसम् इति च निरूपयामः । &ldquo;आत्मेति तूपगच्छन्ती&quot;त्य् उक्तस्योपगमस्य ऽऽकारः कः ? न तावत् आत्मा इति ; आत्म-शब्दस्य स्व-पर्यायतया समभिव्याहृत-पदान्तरस्य तदर्थ-समर्पकस्याभावे तदर्थ-प्रतीत्य-योगात् । नाप्य् अहम् इति ; अहम् इति प्रतीतेर् आबाल-गोपाल स्वतो भवत्तया तावन्मात्रस्य प्रकृत-तत्त्वज्ञानत्वायोगात् । नापि ब्रह्मेति ब्रह्म-ग्रहणस्य अद्वैति-व्यतिरिक्त-वेदान्ति-तार्किकादिष्व् अपि सत्त्वेन भवद् विवक्षितांशासिद्धेः । नाप्य् अहं ब्रह्मास्मीति ; अहंत्व-विशिष्टस्य ब्रह्मत्व-विशिष्टस्य च जीवेश्वरयोर् भेदस्य, &ldquo;अधिकं तु भेदनिर्देशात्&rdquo; इत्यादौ भवद्-भाष्ये ऽप्य् उक्तत्वेन ऐक्यानुसन्धानायोगात् । अहंत्वादि-विशेषण-त्यागेन व्यक्ति-मात्र-ग्रहणे अस्य, आत्मेत्य् अनुसन्धान-रूपत्वं कथम् ? यद्यपि कथञ्चिद् आत्मानुसन्धानं स्यात्, अथापि यथासूत्रम् आत्मेत्य् अनुसन्धानरूपं न भवति ; आत्मत्व-रूप-धर्माविषयकत्वात् । “घटं द्रव्येम् इति जानाति&rdquo; इत्यादौ इति-शब्दस्य समभिव्याहृत-पदार्थतावच्छेदकीभूत-प्रकारोपस्थापकत्वस्यानुभविकत्वेन घट-विशेष्यक-द्रव्यत्व-प्रकारक-ज्ञानवत्त्वस्यैव तत्र विवक्षणीयतया ब्रह्म-विशेष्यकात्मत्व-प्रकारक-प्रतीतेर् एवेह सूत्रार्थतया वक्तव्यत्वात् । अखण्डाकार-ज्ञानस्य च नात्मत्व-प्रकारकत्व-सम्भवः । सविशेष-ज्ञानाद् एव मोक्षोक्तौ चापसिद्धान्तः । सकल-भेदानिवृत्त्या मोक्षासिद्धिश् च । एवम् अहं ब्रह्मास्मीति स्वात्ममात्रे ब्रह्मैक्य-ज्ञाने सत्यपि सर्व-प्रपञ्च-बाधाभावाद् अपि मोक्षासिद्धिः । “सर्वं खल्विदं ब्रह्म&rdquo; इति ब्रह्म-विशेष्यक-सर्वात्मकत्व-प्रकारक-ज्ञानम् एव प्रकृत-सूत्र-विवक्षितम् इति चेत् - तद् असम्प्रदायम् । शुक्तेः रजतेनेव प्रपञ्चेन ब्रह्मणः ऐक्य-ग्रहणासंभवश् च । प्रपञ्चाध्यासाधिष्ठानत्व-सर्व-जीवाभिन्नत्वोभयप्रकारक-ब्रह्म-विशेष्यक-ज्ञानं मुक्तिहेतुर् इत्य् अपि वार्तम् । न हि रजताध्यासाधिष्ठानम् इदम् इति ज्ञानं रजत-भ्रान्ति-निवर्तकम् ; किन्तु रजत-प्रत्यनीक-भूत-शुक्ति-तत्त्वज्ञानम् एव । अतः स्वरूप-मात्र-विषयक-ज्ञानम् एव तत्त्वज्ञानं वाच्यम् । तस्य तु नैयायिक-निर्विकल्पस्येवाभिलापायोगात् &lsquo;आत्मेति तूपगच्छन्ति&rsquo; इति सूत्रेण तद्-अभिलापनम्, श्रुत्या तद्-ग्राहणञ् चाशक्यम् एव । यत एवम् अभिलपति सूत्रकारः, अत एव निर्विशेष-ज्ञानस्य मोक्ष-साधनत्वम् अयं नेच्छति ॥</p>
<p>ननु इतिशब्द-प्रयोगात् &ldquo;मनो ब्रह्मेत्य् उपासीत&rdquo; इत्यादाव् इव दृष्टि-विधिः प्रतीयत इति चेत् — ततः किम् ? तावता अद्वैत-संमतं तत्त्वज्ञानं न सौत्रम् । जीव-भिन्ने ब्रह्मणि जीवत्व-दृष्टिः कर्तव्येति विवक्षायां जीव-ब्रह्म-भेद एव वास्तव इत्य् एव सूत्रकारोपदिष्टं स्यात् । तदपि सूचितं शतंदूषण्याम् । आस्ताम् इदम् । तत्त्वज्ञान-प्रतिपादन-प्रवृत्तः सूत्रकारः किम् इति, &lsquo;आत्मेति तु&rsquo; इति इतिशब्दं घटयामासेति चेत् - तद् इदम्, “आत्मेत्य् एवोपासीते&quot;ति श्रुति-प्रत्यभिज्ञानार्थम् । श्रुतिर् एव कस्माद् एवं घटयतीति चेत् — भवन्मतनिरासार्थम् एव । &ldquo;आत्मानम् उपासीते&quot;त्य् उक्तौ कथञ्चिद् व्यक्ति-मात्र-साक्षात्कारं विवक्षितं कश्चिन्  मन्येत । इति-शब्द-प्रयोगे तु आत्मत्व-प्रकारकत्वस्य ज्ञाने प्रत्यायनात् सविशेष-तत्त्वज्ञानान् मुक्तिर् उपदिष्टा भवतीति । एवं तर्हि नामाद्युपासन-स्थल इव दृष्टि-विधित्वं मा शङ्किष्टेति ज्ञापनार्थम् एव एवकारो ऽपि श्रुतौ; &lsquo;आत्मेति तु&rsquo; इति सूत्रे तु-शब्दो ऽप्य् एवार्थे इति व्यक्तम् इदं भाष्ये । तद् इदं वाक्यकारः, &lsquo;आत्मेत्य् एव तु गृह्णीयात्&rsquo; इत्य् अनुवदन् ज्ञापयति । एवम् अखण्डाकार-ज्ञानस्यैव मोक्षसाधकत्व-सिद्धौ तत्र साधकावस्था-सिद्धावस्थ-पुरुष-भेदेन भान-भेदादि-प्रपञ्चनं शतभूषणी कृतं सर्वम् अम्बर-नगरायमाणम् अप्रस्तुत-विस्तर-भृतञ् च इत्य् अवसेयम् । सम्प्रति सूत्र-स्वारस्याभाव-मात्र-व्युत्पिपादयिषया एतावद् उक्तम् । इति-शब्दस्तावत् प्रयुज्यमानः स्व-सन्निभ्याहृत-पदार्थस्य विधेयत्वं प्रकारत्वं प्रख्यापयति । एवञ् च &ldquo;नाम ब्रह्मेत्य् उपासीते&quot;त्य् अत्र ब्रह्मणि नामत्वविधानं नास्ति ; किन्तु नाम्नि ब्रह्मत्व-विधिर् इति । ब्रह्मणि नामत्व-विधौ उत्कृष्ट-निकृष्ट-दृष्ट्य-योगात् नामान्तर्यामित्व-सिद्धिः । नाम्नि ब्रह्मत्व-विधौ दृष्टि-विधि-सम्भवात् यथा-प्रसिद्धि दृष्टि-विधिर् एवा ऽश्रीयते । तद्वद् अत्र जीवे ब्रह्मत्व-दृष्टिर् मा तावन् मानीति आत्मत्वम् अन्तर्यामित्वं प्रकारतया ज्ञापयितुम् इतिकरणम् । एवञ् चेतिकारे सति दृष्टि-विधिर् एवेति न निर्बन्धः । प्रकारत्व-समर्पणस्यैव तत्-कार्यत्वात् । अन्ततः ब्रह्मत्व-स्वात्मत्वोभय-विशिष्ट-वस्तूपासन एव पर्यवसानम् इति भाव्यम् ।</p>
<p>अखण्डाकार-साक्षात्कारो मुक्तिहेतुर् इति वदतैव, &ldquo;अहं ब्रह्मास्मी&quot;त्य् ऐक्यानुसन्धानं मोक्षोपाय इत्य् उच्यते ; परमात्मानं स्वाभिन्नं पश्यतीति च । ऐक्य-प्रकारकानुसन्धानस्य च कथम् अखण्डाकारता ? ऐक्यस्य प्रतियोग्यनुयोगि-सापेक्षत्वाच् च कथं तस्य ब्रह्ममात्र-गोचरत्वम् ?</p>
<p>तत्-साक्षात्कार-काले अविद्या-निवृत्ताव् अपि तत् संस्कारानुवृत्तिर् इत्यपि वार्तम् । मिथ्या-भूता-विद्या-कार्यतया मिथ्यात्वाविशेषे, किञ्चित् तदैव नश्यति, किञ्चित् तु देहेन्द्रिय-संस्कारादि अनुवर्तत इति कल्पनस्यासम्भवात् । अतो जीवन्मुक्तिर् असिद्धैव । तत्त्व-साक्षात्कार-काले देहस्य सहैव नाशध्रौव्येण जीवत्त्वायोगात् । साधकावस्थायाम्, &lsquo;अहं ब्रह्मास्मि&rsquo; इत्य् अनुसन्धानम् अहङ्कारादि-विशिष्टात्म-विषयकम्, उतान्तःकरणोपहित-साक्षि-मात्र-विषयकम् । आद्ये, तत्रैक्यानुसंधानं न घटते । विशिष्टानुसन्धाने तत्र कथमैक्यान्वयः ? विशिष्टानुसन्धानाधीन-साक्षात्कारश् च कथं विशेषणा-विषयकः ? स्व-प्रकाश-ब्रह्म-व्यक्ति-समानार्थ-प्रकाशिका च वृत्तिः कथं मोक्षोपायः ? द्वैत-विरोध्याकाराविषयकत्वाद् इत्य् आदिकं परस्तात् प्रस्तोष्यते ।</p>
<p>यत्तु - परमात्मनो ऽन्तर्यामित्वस्य प्राग् एव सिद्धत्वात् आत्मत्वोपासनाधिकरणे तद् उपासन-चिन्तनं वितथम् इति - तत् भवन्मत एव । ब्रह्मातिरिक्ततत्त्वाभावात् तत्त्वज्ञानस्यैव मोक्ष-साधनत्वात् मोक्षार्थ-ज्ञाने जीवादि-विषयकत्वस्याप्रसक्तेः । अस्मन्मते तु ब्रह्मणि जीवान्तर्यामित्व-जीव-भिन्नत्वाद्य् अनेक-धर्म-सद्भावाद् अनुस्यूतम् अनुसन्धेयो धर्मः यः कश्चिद् अपीति मति-निरसनेनात्मत्वेनैवानुसन्धानस्यावश्यकत्वम् उच्यते इति निर्वाहः सुकरः ।</p>
<p>यदपि - उपासनस्योपायत्वात् फलाध्याये निरूपणम् असङ्गतम् ; अद्वैत-मते तु, “आत्मेति तूपगच्छन्ती&quot;ति साक्षात्कारस्यैव विवक्षणात् तस्य च फलत्वात् फलाध्याये कथनं सङ्गतम्&rsquo; इति – तद् अपि न । उपासनस्यापि पुरुष-साध्यतया पूर्व-पूर्वोपासनाधीनतया च फलत्वात् । फलत्वे ऽपि मोक्ष-रूप-फलत्वाभावात् असङ्गतिर् इति चेत् — तद् एतत् भवत् संमत-साक्षात्कारे ऽपि तुल्यम् । कथञ् च &ldquo;आवृत्तिर् असकृद् उपदेशात्&rdquo; इति आवृत्त्यादि फलाध्याये सङ्गतम् ? तत्र भवद्-भाष्ये, “प्रथमं तावत् कतिभिश् चिद् अधिकरणैः साधनाश्रय-विचार-शेषम् एवानुसरामः&rdquo; इति कियद्दूरं साधन-विचारो ऽभ्युपगत एव । स च विचारः, &ldquo;आत्मेति तु&rdquo; इत्य् एतद्-अधिकरण-पश्चाद्-भाविनि, “आप्रयाणात् तत्रापि हि दृष्टम्&rdquo; इत्य्-एतत्-पर्यन्त-सूत्रगणे ऽप्य् अनुवर्तत इति प्रकृताधिकरणस्य उपाय-विषयकत्वं नायुक्तम् । तद्-अधिगमाधिकरणारम्भे च भवद्-भाष्ये, &ldquo;गतस् तृतीय-शेषः&rdquo; इत्य् उक्तेः &lsquo;आत्मेती&rsquo;त्य् अधिकरणार्थो ऽपि न फलाध्याय-मुख्यार्थ इति स्पष्टम् । एवम् अत्र परिहारो हृदयङ्गमो ग्राह्यः । वस्तुतः भगवति तद्-गुणेषु च प्रेम-विकलानां शुष्कं सगुण-ब्रह्मोपासनं फलरूपं मा सैत्सीत् । प्रेमाविलमनसां तु प्रीति-रूपापन्नम् उपासनं परमं फलम् । आहुश् च, “भजन-सुखम् एकस्य विपुलम्&rdquo; इति ।</p>
<blockquote>
<p>दृश्यताम् अत्र टीकाद्यम् आवृत्त्यधिकृति-स्थितम् ।<br>
ब्रह्म-दृष्ट्यादिकञ् चात्र चिन्त्यते न हि तत् फलम् ॥</p></blockquote>
<blockquote>
<p>भवन्मते ऽपि श्रवण-मननाद्य् अपि गृह्यते ।<br>
“आत्मेति तूपगच्छन्ती”त्य् अत्र, नो केवलं फलम् ॥</p></blockquote>
<blockquote>
<p>अन्तःप्रविष्टः शास्ता स्याद् आत्मा नैवं नृपादयः ।
स्वात्मा ब्रह्मेत्य् उपासा न ब्रह्मोपासेत्य् अदः कुतः ? ॥</p></blockquote>
<blockquote>
<p>सर्वात्मत्वे स्थिते ऽपि स्यात् स्वात्मता-मात्र-चिन्तनम् ।<br>
न हि सर्वम् इदं ब्रह्मेत्य् उपासा भवताम् अपि ॥</p></blockquote>
<blockquote>
<p>अहं ब्रह्मास्मीति बुद्धौ नाहन्त्व-ब्रह्मताग्रहः ।<br>
इत्य् उक्ताव् ईदृशाकारनैयत्यं किन्निबन्धनम् ? ॥</p></blockquote>
<blockquote>
<p>चैत्रो मैत्र इती-दृक् च भवेन् मोक्षार्थ-धीस् तु वः ।<br>
विशेषण-परित्यागे विशेष्यैक्याक्षतेर् इह ॥</p></blockquote>
<blockquote>
<p>त्वम् अहं भगवन् देव तथा ऽहं त्वम् इतीदृशम् ।<br>
ईश्वरैकान्त-निध्यान-शिक्षणं वो वृथा श्रुतौ ॥</p></blockquote>
<blockquote>
<p>उत्कर्षात् ब्रह्म-दृष्टिश् चेत् मनोब्रह्मादि-तुल्यता ।<br>
निर्विशेषे क उत्कर्षो मैत्र इत्य् अत्र किं न सः ॥</p></blockquote>
<blockquote>
<p>अथापहतपाप्मत्वाद्य्-अंशार्था स्वेश-भावना ।<br>
स्वतिर्यग् भावना ऽपि स्यात् हतनानाभ्रमत्वतः ॥</p></blockquote>
<p>यथाकथञ्चित् श्रुतिवत् सूत्रस्यापि नयने च वक्तव्यम् उक्तं शतदूषण्याम् - &ldquo;विवक्षित-पर्यवस्थापनं तु सूत्र-स्वारस्योपन्यासदशा-विरुद्धम्&rdquo; इति । उपदेशानुपपत्ति-परिहार-प्रयासश् चात्र भवतो न युक्तः । तद् अवसरे तद् वैयर्थ्यं दर्शयिष्यते । न ह्य् उपदेशो ऽपि बाधितानुवृत्ति-रूपः । बाधितानुवृत्तिर् अपि मिथ्या तत्त्वज्ञान-बाध्यैवेति । विशिष्टाद्वैति-मते ऽप्य् उपदेशानुपपत्ति-निरूपण-प्रयासो भवत उन्मस्तकमभिनिवेशम् एव दर्शयति । दर्शन-समानाकार-ज्ञान-निष्पत्तिमन्तः तत्त्वज्ञानिनः स्वं स्व-शरीरात्मतया गृह्णन्तु तदैव स्वञ् च परमात्म-शरीरतया गृह्णन्तु को विरोधः ? एवं तत्त्वज्ञानिनः योगात् व्युत्थायस्थित्यवसरे संश्रितेभ्यस् तत्त्वम् उपदिशन्तु ; तत्र वा को विरोधः ? अन्यत् तु विकल्पमात्रम् अनुपयुक्तम् अनभ्युपगतञ् चेत्य् अलम् ॥</p>
<p>इतिकरणं दृष्टि-विधित्व-पक्षे स्वरसम् इति शतदूषण्यर्थ-परिहरणापदेशेन यद् उक्तम् — “इतिकरण-स्वारस्यं तु दृष्टिपरम् &lsquo;आत्मदर्शनम् एवात्र विवक्षितम् । न तु उपासनम्&rsquo; इति ज्ञापयती&quot;ति - तत्रोच्यते । भवन् मते ऽत्र नोपासन-विधानम् ; अपि तु श्रवण-वेलायाम् एव भवत् दर्शनम् एवैवम् उच्यते इति सत्यम् । परं तु न तत् इतिकरणज्ञाप्यम् । &ldquo;मनो ब्रह्मेत्य् उपासीते&quot;त्यादाव् इव उपास्यस्यानात्मत्वम् इतिर् ज्ञापयेत् ; न तूपासनस्याप्य् अभावम् । अत्र तु &ldquo;अनात्मत्वं न विवक्षितम् ; उपरि, &ldquo;तद् एतत् पदनीयम् अस्य सर्वस्य यद् अयम् आत्मा&rdquo; इति आत्मस्वरूपस्यैवात्र प्रस्तुतत्वात् अन्योपासन-विधानस्येहाभावात्&rdquo; इति हि बृहदारण्यक-भाष्य एवोक्तम् ।</p>
<p>एवञ् चेतिकरणम्, &lsquo;दर्शनम् अत्र विवक्षितम् ; न तूपासनम्&rsquo; इति न कथम् अपि ज्ञापयितुं शक्तम् । बृहदारण्यक-भाष्योक्तम् इतिकरण-प्रयोजनं त्वन्यत् । तद् यथा - &ldquo;यस् तु आत्म-शब्दस्येतिपरः प्रयोगः [सः] आत्म-शब्द-प्रत्यययोर् आत्म-तत्त्वस्य परमार्थतो ऽविषयत्व-ज्ञापनार्थम्&rdquo; इति । एवञ् च उपासनं वा दर्शनं वा न वस्तुतः परमात्म-ग्राहकं भवितुम् अर्हति, “नेति नेती&quot;त्य् आदिनाना-श्रुति-सिद्धत्वान् निर्विशेषत्वस्य&rdquo; इत्य् अयम् अर्थ इतिशब्देन ज्ञाप्यत इत्य् उक्तं भवति । परमार्थतो दर्शन-विषयत्वं नास्तीत्य् अनेन च दर्शन-विषयत्वं शुक्ति-रजतादिवत् प्रातिभासिकम् इति न विवक्षितम् ; किन्तु दर्शन-विषयत्वम् अपि प्रपञ्चवत् पश्चान् निवर्तत इत्य् एव । तत् तु सर्व-निषेध-श्रुतिसिद्धम् एव इति तस्य विशिष्य ज्ञापनं निष्प्रयोजनम् एव ।</p>
<p>सर्वथा इति-शब्दार्थ-त्याग एव अद्वैतिमते । इति-शब्दो हि प्रकार-वचनः । तत्र दृष्टि-विधि-श्रुति-शैलीम् अनुसृत्यारोपित-प्रकार-परत्व-शङ्कायां पूर्वोत्तर-सन्दर्भानुसारात् तन् न भवतीत्य् उभयपक्षाविशिष्टम् । अतः, &ldquo;आत्मानम् उपासीते&rsquo;ति श्रुत्यन्तरानुरोधाच् च यथावस्थित-ज्ञान-परत्वे सिद्धे इति-शब्दार्थस्य प्रकारस्य वास्तवत्वात् न निर्विशेष-विषयता । प्रकारत्यागे च इति-शब्दार्थ-त्याग एवेति । एवम् उपासि-यथाश्रुतार्थ-त्यागश् च &ldquo;आत्मेत्य् एवोपासीत&rdquo; इति श्रुताव् अद्वैति-मते । सूत्रकारश् च &lsquo;उपगच्छन्ति ग्राहयन्ति च&rsquo; इति पदद्वयं बहुवचनान्तम् इह परं प्रयुञ्जानः, श्रुतेर् इति वक्तव्ये ग्राहयन्तीति पदविशेषं प्रयुञ्जानश् च परमात्मनः मानस-ज्ञान-विषयत्वं शाब्द-बोध-विषयत्वं बहूनां ज्ञातृत्वम् उपदेश्यत्वम् उपदेशकत्वं चानुभवसिद्धं यथा न बाधितं भवेत्, तथा परमात्म-स्वरूपम् एषितव्यम् इति प्रतिबोधयन् निर्विशेष-पक्षं निराकरोति । अतो ऽपि न भेदापलाप-प्रसक्तिः । शेषं भेद-दूषण-निस्तारे ।</p>
<p>&ldquo;अविभागो वचनात्&rdquo;, &ldquo;अविभागेन दृष्टत्वात्&rdquo; इति सूत्र-द्वयं परम-मुक्ति-दशापरम् अद्वैति-मते । प्रथमम् उत्क्रान्ति-दशाविषयम् ; उत्तरं मुक्ति-दशाविषयम् इति अस्मन् मते । तत्र प्रथम-पक्षे पौनरुक्त्त्यरूपे दूषणे उद्भावनीये ऽपि सूत्रस्वारस्य-विचार-वादे तद्-अनवसरम् इति अप्रसक्तार्थ-विस्तर-स्वाभाव्य-विरहाद् आचार्याः स्पष्टं नोद्भावयामासुः ।</p>
<blockquote>
<p>कुसूले नास्ति मे तात&rdquo; इति न्यायेन सूत्रयोः ।<br>
पौनरुत्त्यपरीहारे यतते शतभूषणी ॥</p></blockquote>
<p>तुरीय-द्वितीये उत्क्रान्ति-विषय-वस्तु-विवेचनारम्भात् उपरि तदोकोग्र-ज्वलनम् इति च तद्-विचारात् मध्ये ऽपि तद् विषयत्वस्यैव स्वीकारे द्वितीयः पादः कृत्स्नो निर्विशेष-परिशेष-रूप-मुख्य-मुक्ति-विषयास्पर्शी भवतीति भिया परम-मुक्ति-विषये ऽपि कतिपयाधिकरण-सद्भाव-ज्ञापन-प्रत्याशया &lsquo;अविभागो वचनाद्&rsquo; इति सूत्रं परम-मुक्ति-परं व्याख्यातं भवद्-भाष्ये । विदुषः कला-प्रळयः सावशेषो निरवशेषो वेति संशये निरवशेष इति स्थापनार्थम् इदम् । तत्र निरवशेषत्वस्य साक्षाद्वाचकं पदं न श्रूयते । ननु मुक्तस्य परमात्मना सहाभेदे अविभाग-पदोक्ते निरवशेषः प्रळय इति सेत्स्यतीति - उच्यते । अत्र मूलभूत-विद्या-निवृत्तौ सर्व-निवृत्ति-ध्रौव्यात् सविशेषत्व-संशय एव नोदीयाद् इति विमृश्य, “सावशेषता-शङ्काम् अतिमन्दाम् अपनेतुम् इदं सूत्रम्&quot; इत्याह भामती । &ldquo;भिद्येते तासां नामरूपे&rdquo; इति निरवशेषत्वस्य श्रुति-प्रतिपन्नत्वात् शङ्कैव नोदेतीति च परिमळे तद् आशयो दर्शितः । तेन व्यर्थम् एवेदं सूत्रम् इत्य् उक्तं भवति । एवं जीव-ब्रह्मा-विभागे कण्ठोक्ते पुनर् अपि स एवोच्यते तुरीयतुरीये, “अविभागेन दृष्टत्वाद्&quot; इति स्पष्टं पौनरुत्त्यंञ् च ।</p>
<p>अथ &ldquo;अविभागो वचनात्&rdquo; इत्य् अत्र जीव-ब्रह्मा-विभागो नार्थः, किन्तु ब्रह्मणा कलानाम् अविभाग इति - तर्हि शुक्ति-रजतयोर् अविनाभाग इत्य् उक्ते शुक्तिः रजत-रूपेण भातीतिवत् ब्रह्म कला-रूपेण भातीत्य् अर्थः स्यात् । ब्रह्मणा संश्लिष्टाः कला इत्य् अर्थपरतया कलानां स्थितिर् एवोक्तेत्यपि स्यात् । &ldquo;तानि परे तथा ह्य् आहे&quot;ति सूत्रे परे आत्मनि कलानां लय उक्तः । तद्-अपेक्षया ऽत्र कस्मिन् नंशे स्पष्टता ऽस्ति ? यदि तत्र कलानाम् अविद्यायाम् अन्यत्र वा लय उच्येत, सावशेषत्व-शङ्का स्यात् । परस्मिन् लयस्य उक्ततया परस्मिन् कल्पितानां तासां तत्र लयो नाम बाध एवेति स्पष्टम् एव निरवशेषत्वम् । अविभाग-पदम् एव संश्लेष-परत्वात् ब्रह्मणा सह कलानां स्थितिम् अपि दर्शयतीति विपरीतार्थकमपि । एवम्, &lsquo;तानि परे&rsquo; इति भूतेन्द्रिय-मात्र-लयकथनमपि न युक्तम् ; अविद्यालयस्यापि तत्र वाच्यत्वात् । अतः ब्रह्माविद्या-विभागाभाव एतत्-सूत्रविवक्षित इति निष्कर्षणीयम् । तथा ऽपि उभयत्र विषय-वाक्यस्यैकत्वात् सूत्र-द्वयकरणं व्यर्थम् एव । अविद्या-पर्यन्त-निवृत्तौ जीव-ब्रह्माविभागस्य सिद्धत्वात्, &lsquo;अविभागेन दृष्टत्वात्&rsquo; इति किमर्थम् ; परम-मुक्ति-प्रकरणे &ldquo;जक्षत् क्रीडन् रममाणः&rdquo; इति नानाव्यापाराणां श्रवणात्, &ldquo;स तत्र पर्येती&quot;ति जीव-ब्रह्मणोर् आधाराधेय-भावादि-व्यपदेशाच् च नाविभाग इति शङ्कायाम् भेद-पर-श्रुति-वाक्यानां तेषां सगुण-ब्रह्म-प्राप्ति-प्रकरणे उत्कर्षः कार्यः “तत्त्वमसी&quot;त्य् ऐक्यस्य दृष्टत्वात् अविभाग एव इति सूत्राशयो वर्ण्यते । वर्णनेयं &ldquo;अविभागो वचनात्&rdquo; इति सूत्र एवास्तु; व्यर्थम् इदम् इति शङ्का दुष्परिहरा ।</p>
<p>अस्मन् मते तु &ldquo;अविभागो वचनात्&rdquo; इति सूत्रम् उत्क्रान्ति-काले, &ldquo;तेजः परस्यां देवतायाम्&rsquo; इत्यत्र विवक्षिता परे जीव-सम्पत्तिः प्रळय इव कारणापत्ति-रूपा, अन्यादृशी वेति विचारे संपूर्वकः पदिः प्राग् इव इहापि सूक्ष्म-देह-विशिष्टस्य जीवस्य परमात्तना संश्लेष-विशेषम् अविभागमेवाह, न कारणावस्थापत्तिम् इत्येतत्-परम्। &lsquo;अविभागेन दृष्टत्वाद्&rsquo; इति तु, &lsquo;अपृथक्-सिद्धि-रूपाविभागो मुक्ति-दशायां मा भूत्; सह ब्रह्मणे&rdquo; ति साहित्यादि-प्रतीतेः&rsquo; इति शङ्का-परिहारेण उपासितस्य प्रकार-प्रकारि-भाव-नियामकस्याविभागस्यापृथक्-सिद्धि-रूपस्य न त्याग इति शुद्ध-जीव-ब्रह्माविभाग-विशेष-रूपार्थान्तर-परम् इति न पौनरुक्त्य-प्रसक्ति-लेशो ऽपि। एवं स्थिते यत् शत-भूषण्याह - &ldquo;पूर्वत्र अपृथग्-भाव-विवक्षायां तेन न्यायेन जीव-ब्रह्मणोरप्य् अपृथक्-सिद्ध्यैव निर्वाहे सिद्धे द्वितीयम् अधिकरणं व्यर्थं श्री-भाष्यमते&rdquo; इति - तत्र पूर्वत्र न शरीर-शरीरि-भाव-नियामकापृथग्-भाव-विवक्षा-प्रसक्तिः; वाङ्-मनस्सम्पत्ति-तौल्य-वचनाद् इति कथम् ऐक्यम्? विषय-भेदश् च दर्शितः। अतः स्व-दोषस्य परत्रारोपमात्रम् एतत्।</p>
<p>यत्तु — “अविभागो वचनाद्&rdquo; इति सूत्रे वागादीनां परमात्मतापत्तिं श्री-भाष्यमपि न स्वीकरोति। अतो ऽविभागमात्रं युक्तम् इति - तन् न भवन् मते हि निरवशेष-लयोक्त्त्या परमात्मतापत्तिर् एवेष्टेति कथं तद् विपरीतम् इहोच्यते? &ldquo;अविभागेन दृष्टत्वाद्&rdquo; इत्य् अत्र &lsquo;अहं ब्रह्मास्मी&rsquo;ति साक्षात्कारानुगुण एवाविभागः स्वीकार्य इति यद् उच्यते तत् तथैव। अपृथक्-सिद्धि-रूपाविभागस्यैव तत्र साक्षात्कारात्। शरीर-शरीरि-भावे सति &lsquo;अस्मि&rsquo;, &lsquo;असि&rsquo; इति कथं प्रयोग इति चेत् — अस्य परिहारः <strong>ईशावास्याचार्य-भाष्ये</strong> “पुरुषः सो ऽहमस्मी”त्यत्र द्रष्टव्यः। भवन्मतस्यासिरिवास्मिरपि खण्डक इति च तत्रोपापादि। आस्ताम् एतत्। अविभाग-शब्द-स्वारस्य-हानिः शत-दूषण्युक्ता तु न समाहिता। संयोग-विभागौ मिथः प्रत्यनीकौ। तत्राविभाग-शब्दः विभाग-प्रसक्ति-रहितं संयोगमेव गमयेत्; संयोगमात्रं वा। न त्वैक्यम्। भवन् मते च सूत्र-द्वये ऽप्यैक्यस्यैव कथनाद् अस्वारस्यम्। उभयत्राप्यस्मन् मते स्वारस्यम्।</p>
<p>“ब्रह्मवित् ब्रह्मैव भवती&quot;त्यत्र ब्रह्मापृथक्-सिद्धिर् अत्र नोच्यते - किं तु ब्राह्म-रूपाविर्भाव इति &ldquo;ब्राह्मेण&rdquo; इति सूत्रेण बोध्यते। &ldquo;ब्राह्मेण रूपेणे&quot;ति सूत्र-पाठस् तु भवतो ऽपपाठः। वाक्यार्थ-विचारश् च यथावसरं करिष्यते। अस्तु तावद् एवम्। तावता किम् अनुकूलं भवतः? चितितन्मात्रातिरिक्त-ब्राह्म-रूपमपि जीवस्य भवति चेत् — अनेक-विशेषवत्त्वम् एवोक्तं भवति। मुक्तो ब्राह्मेण रूपेणाभिनिष्पद्यत इत्युक्ति-भङ्गी हि, ब्रह्मणः, अभिनिष्पद्यमानस्य च व्यक्तितो भेदम् एकतरस्यान्यतर-रूपभाक्त्वं च स्वरसतो गमयति। रूपञ्चापहत-पाप्मत्वादि सत्य-कामत्व-सत्य-सङ्कल्पत्व-घटितम् इति भवद्भाष्य एव व्यक्तम्। तानि च रूपाणि पृथक्-पदोक्तानि मिथः, धर्मिण आत्मनश् च भिन्नानीति स्वरसतः, &ldquo;य इहात्मानम् अनुविद्य व्रजन्ति एतांश्च सत्यान् कामान्&rdquo; इति श्रुतितश् चावगुम्यत इति तद् विरोधेन सर्वस्यापि श्रुतस्यैक्य-वर्णन-प्रयासो भामतीकारादेर् निष्फलः। इतो वरं चितितन्मात्रत्व-स्वीकरणम्। सर्वथा स्वारस्य-हानिः प्रकृतां तद् अवस्था।</p>
<p>एवं सविशेष-परतयैव स्पष्टं प्रतीतं सूत्र-गणं निर्विशेष-परं नयद्भिः जगद्-व्यापार-वर्जाधिकरणमपि सर्व-प्रपञ्च-प्रविलयादि-मुखेन निर्विशेष-परं कुतो न नीयत इति चेतश् चित्रीयते। प्राचीन-वृत्त्यादि परिमर्द्य यथेच्छम् अर्थ-वर्णनस्य प्राय आदरणाद् अत्रापि तत् कृत्यं किं भवताम् अशक्यम्? अन्यथा हि सविशेष-लक्षण-पूर्वम् आरब्ध-जिज्ञासो भगवान् बादरायणः सविशेषम् एवोपसंहरन् मध्ये भूम्ना सविशेषम् एवाभ्यस्य निरूपयन् उपक्रमोपसंहारादि-तात्पर्य-ग्राहक-वशात् सविशेष-परम् एव शारीरकम् आकलयतीति निर्विशेषं नाद्रियेत। अत्र लिखति शत-भूषणी - &ldquo;श्रवणादिवत् सविशेषोपासनस्यापि निर्विशेष-ब्रह्म-साक्षात्कार-हेतुत्वम् अस्तीति तथोपसंहारः&rdquo; इति। श्रवणादिकं दृष्ट-विधया निर्विशेष-साक्षात्कारोपयोगि। सविशेषोपासनं तु कथम्? प्रत्युत भेदावलम्बि सविशेषोपासनं विपरीत-वासनाभिवर्धनाद् बाधकम् एव स्यात्। अथादृष्ट-विधया भगवद्-अनुग्रह-महिम्ना तत्त्व-साक्षात्कारोपयोगीति, तर्हि तुल्य-न्यायात् कर्मणामपि तथात्व-संभवात् कथं श्रवणात् प्राग् एव कर्म-त्यागः? यत् तु विनोपासनम्, विना कर्म-योगम्, &lsquo;ब्रह्म सत्यम्, जगन्मिथ्ये&rsquo;ति परम-सिद्धान्तं मनसि-कृत्य कर्मोपासनादि-त्यागः महते उत्पाताय, नरक-पाताय वेति सूचनं सविशेषोपसंहार-फलम् इति तद् इदम् आदि-शङ्कराचार्य-दूषणं कथं तदीयस्य घटते। उक्तं हि, &ldquo;लिङ्गाच्&quot;चेति सूत्र-भाष्ये, &ldquo;येषां पुनर् निपुण-मतीनां नाज्ञान-संशय-विपर्यय-लक्षणः पदार्थ-विषयः प्रतिबन्धो ऽस्ति, ते शक्नुवन्ति सकृद् उक्तम् एव &ldquo;तत्त्वमसि&rdquo; वाक्यार्थम् अनुभवितुम् इति तान् प्रति आवृत्त्य्-आनर्थक्यम् इष्टम् एव इति। तेन विनैवोपासनादि श्रवण-मात्रेण साक्षात्कार-भाजः सन्ति केचिद् इति ज्ञायते। इमम् अर्थं दर्शयितुं निर्विशेषोपसंहार एव युक्तः। तदभावाद् इतश्च सविशेष एव सूत्र-सन्दर्भ-स्वारस्यमपि। अत्र, &ldquo;चतुरध्यायीतो ऽपि पूर्वं प्रस्तुतेन सविशेष-विचारेण&rdquo; इति लेखनञ् चाभिमतम् अन्तर्-गुप्तम् ऐकशास्त्र्य-सिद्धान्तम् आविर्भावयति॥</p>
<p>यत् तु वेदान्तानाम् इव ब्रह्म-मीमांसाया अपि सविशेष-निर्विशेषोभय-प्रामाण्य-परतयैव योजनं युक्तम् इत्यत्र न्याय-प्रदर्शनम् तत्र स न्यायः उभय-प्रामाण्य-स्थापको न भवतीति व्यक्तम् एव। तत्तन्-न्यायासामञ्जस्यञ् च उभय-लिङ्गाधिकरण-भवद्-अभिमतार्थ-निरसनादिनैव निरूपितम् इति किम् अत्र पिष्टं पिष्ट्वा। अतः &lsquo;गौणं प्रामाण्यं सविशेष-विचारे&rdquo; इत्य् उपरितन-भवद्-वाक्यम् एव सविशेष-पर-वेदान्त-तद्-विचार-रूप-ब्रह्म-मीमांसयोर् वस्तुतो ऽप्रामाण्यम् एवानुमन्यत इति कथं तद्-उभय-प्रामाण्य-स्थितिः? प्रामाण्यं हि दुष्ट-कारण-जन्यत्व-बाधक-प्रमाण-विशेष-विरहे सत्य् एव सुस्थम्। सविशेष-वाक्यार्थ-ज्ञानं सर्वं निर्विशेष-वाक्य-रूप-बाधक-प्रमाण-बाधितम् इति कथं तत्र प्रामाण्यम्? अथ निर्विशेष-वाक्य-जन्य-ज्ञानस्यापि अविद्या-दोष-मूलकत्वाविशेषाद् अप्रमाणत्व-प्राप्त्या न बाधकत्वम् इति चेत् - तथापि नोभय-प्रामाण्यम्। &lsquo;अविद्या काचिद् अस्ति। स च दोषः। तन्-मूलकत्वाद् अप्रामाण्यं भेद-दर्शनस्ये&rsquo;ति निश्चयश् च नानात्वाभाव-ज्ञान-प्रामाण्य-निश्चयाधीनः। नानात्वाभाव-ज्ञानञ् च नानात्व-ज्ञानेन जातेनासंजात-विरोधिना विरुद्धत्वान् नैवोदेतुम् अर्हम्। भेदाभाव-ज्ञानं हि भेद-ज्ञान-सापेक्षम्। प्रतियोगि-ज्ञानस्याभाव-धी-हेतुत्वात्। यत्रैव प्रतियोगी गृहीतः, तत्र तन्-निषेधायोगात्। तर्हि उत्तरेण पूर्वस्य बाधः क्वचित् कथं स्वीक्रियत इति चेत् - तदपि निरूढं <strong>तन्त्र-वार्तिके</strong> -</p>
<blockquote>
<p>पूर्वात् पर-बलीयस्त्वं तत्र नाम प्रतीयताम्।<br>
अन्योन्य-निरपेक्षाणां यत्र जन्म धियां भवेत्॥</p></blockquote>
<p>इति।</p>
<p>एवञ् च पूर्वोत्पन्न-भेद-ज्ञानानुपमर्दनेन ज्ञानम् अभेद-श्रुत्या निष्पाद्यम् इति कथं सविशेष-वाक्यानां गौणं प्रामाण्यम्। यत् तु - गुणानुसारेण प्रधान-नयनस्यान्याय्यत्वात् निर्गुण-वाक्यानुरोधेनैव सगुण-वाक्य-नयनम् इति — तन् न — निर्गुण-वाक्यस्य प्राधान्यम् अन्यस्य चाप्राधान्यम् इत्य् अत्र साधकाभावात्। उपक्रम-प्राबल्येन सगुण-वाक्यानुसारेण निर्गुण-वाक्यतो ऽखिल-हेय-प्रत्यनीकत्वे परमात्मनि बोध्यमाने, एको वाक्य-राशिः कल्याण-गुणैकतानत्व-परः, अन्यश् चाखिल-हेय-प्रत्यनीकत्व-पर इति सम-प्राधान्यम् एव। दोषाभाव-मात्रापेक्षया गुणाधिक्यस्य भोग्यताधायकत्वात् उपक्रम-भूतत्वाच् च सगुण-वाक्यस्य प्रकारान्तरेण प्राधान्यम् अपि। यद् अपि गौण-मुख्ययोर् मुख्ये कार्य-सम्प्रत्यय इति — तेन किं सेत्स्यति? मुख्य-प्रामाण्ये संभवति गौण-प्रामाण्यं न स्वीकार्यम् इति। अद्वैत-वाक्यार्थस्येव द्वैत-वाक्यार्थस्यापि परमार्थत्वाङ्गीकारात् उभय-विध-वाक्य-प्रामाण्यमपि मुख्यम् अस्माकम्। भवन् मते द्वैत-वाक्ये सर्वत्र गौणं प्रामाण्यम्। कतिपय-वाक्य-मुख्य-प्रामाण्य-स्वीकारेण भूयो वाक्य-गौण-प्रामाण्य-कल्पनञ् चायुक्तम्। गौण-प्रामाण्यम् इति नाम-कल्पनामात्रम्; वस्तुतस् तस्याप्रामाण्यात्। सर्वम् इदं स्वावसरे व्यक्तीभविष्यति। तद् अत्र सूत्र-स्वारस्य-विचारावसरे भवतो वृथैवाप्रसक्तानाम्, अन्यत्र दूषितानाञ् चांशानां सिद्धवत्-कारेण स्व-मतोपन्यास-विस्तरः। को हि नाम ब्रूयात्, “अथातो ब्रह्म-जिज्ञासे&quot;ति निर्गुण-ब्रह्मैव प्राधान्येन प्रतिज्ञातम्। समनन्तरम् एव जन्मादि-सूत्रे सविशेषम् एव ब्रह्म लक्षितम् इति। ईदृशो हि, &lsquo;अथातो धर्म-जिज्ञासे&rsquo;ति अधर्म-जिज्ञासा प्रतिज्ञाता। अधर्मस्य धर्म-प्रत्यनीकत्वात् धर्म-लक्षणम्, &ldquo;चोदना-लक्षणो ऽर्थो धर्म&rdquo; इति उक्तम् इत्यपि ब्रूयात्। अयम् अत्र विशेषः अधर्मस् तु कश्चित् प्रसिद्धः; निर्विशेष-वस्तु न कथमपि प्रसिद्धम् इति। किं ब्रह्म-शब्दस्य रूढिर् योगो वा निरुक्तिर्वा निर्विशेषे इति च समनन्तर-वाद एव विचारयिष्यते।</p>
<p>एवम् एव वैदिक-दर्शनानां न परस्परं संमर्दावकाश इत्यादि लेखनम् अपि प्रकृते अप्रसक्तम् एव। वैदिक-दर्शनान्यपि हि &ldquo;न हि वस्तुनि विकल्प&rdquo; इति न्यायात् मिथो विरुद्धार्थ-प्रतिपादनांशे न सर्वाणि प्रमाणानि भवितुम् अर्हन्ति। &lsquo;अप्रतिषिद्धम् अनुमतं भवती&rsquo;ति न्यायाद् एकतरोक्तम् अन्यतरत्रापि युज्यते स्वीकर्तुम्। एवम् एव हि पिकनेमाधिकरणे म्लेच्छ-व्यवहारो ऽपि क्वचिद् अर्थ-निश्चयार्थम् आद्रियत। देहातिरिक्तात्म-सद्भाव-युक्तयश्च, आगमाश्च तैस् तैर् उपन्यस्ताः विभिन्ना अप्य् एकार्थ-पर्यवसानात् कामं संहन्येरन्। अत एवोक्तम्; &ldquo;सांख्यं योगः पाञ्चरात्रं वेदाः पाशुपतं तथा। आत्म-प्रमाणान्य् एतानि न हन्तव्यानि हेतुभिः॥&rdquo; इति। विरुद्धांश-विषये तु तेषाम् अप्य् अप्रामाण्यम्; प्रबलतमेन परेषां प्रतिक्षेपश् च सांप्रतं स्वीकर्तुम्। अत एव भगवता बादरायणेन सांख्यादि-मतानां भारते स्वयम् एव, &ldquo;आत्म-प्रमाणान्य् एतानि न हन्तव्यानि हेतुभिर्&rdquo; इत्यहन्तव्यत्वेनाभिमतानाम् एव साधु निराकरणं शारीरके।</p>
<p>इदं त्व् इह वक्तव्यम् — निर्विशेष-वादिभिः प्रपञ्चस्य सर्वस्यापलापाद् अपारमार्थ्य-स्वीकारात् सर्वं मतम् अपरमार्थ-भूतम् एव तेषाम्। आदरो ऽनादरो वा सर्वत्र तुल्यः। तत् तन्-मतम् आतिष्ठमानानां सर्व-पर-मत-बाधेन स्व-मतम् एव स्थास्यतीति बुद्धिर् अविशिष्टा। वस्तुतो निर्विशेष-वस्तुनि कल्पितत्वं तद् दृष्ट्या सर्वासाम् अपि मत-प्रक्रियाणां तुल्यम्। निर्विशेष-तत्त्ववित्सु कश्चित् व्यावहारिक-सत्यत्वं तार्किक-परिपाट्या प्रमेय-निष्कर्षेण पदार्थेषु ब्रूयात् अन्यः सांख्य-शैल्या, अपरो योगानुगमेन, परो भट्ट-प्रणाळ्या, को ऽपि माया-ध्वना, इतरो विशिष्टाद्वैति-वर्त्मनेति किं न स्यात्? यथैवम्, तथा निर्विशेष-तत्त्व-स्वीकारेणैव जैन-बौद्धादि-प्रक्रियाः केचित् परिष्कृत्य व्यावहारिक-सत्यत्वं तत्र स्वीकृत्य लोक-यात्रां निर्वोढुं प्रवर्तन्ते चेत् — अद्वैतिनस् तान् किम् इति निरसिष्यन्ति? वैदिक-विश्वासात् तु षण्-मत-स्थापना-चार्थक-प्रसिद्धिम् आनशिरे प्रथमे श्री-शङ्कराचार्याः। न खल्वद्वैतं तत्त्वमस्यादि-वाक्य-अवगतत्व एव परमार्थः, अन्यथा मिथ्येत्यस्ति। तत्तद्-अभिमत-तर्कोपस्कृत-प्रमाणान्तरतो ऽपि वेद-वैदेशिकैर् अपि तस्य ज्ञेयत्व-संभवात्।</p>
<p>अपशूद्राधिकरणं संकोच्य शूद्राणाम् अपीतिहास-पुराण-श्रवणाद् अद्वैतापत्ति-रूपम् उत्क्यर्थ-घटना सिद्धान्त-लेश-सङ्ग्रहे साधिता। अन्ततः तज्-ज्ञानस्योत्कृष्ट-जन्म-द्वारा वोपायत्वम् इति चोक्तम्। वस्तुतः तत्त्व-ज्ञानस्य मिथ्या-ज्ञान-निवर्तकत्व-स्वाभाव्यात् उत्तम-जन्म-प्राप्ति-हेतुत्वं न संभवति। सर्व-प्रपञ्च-बाधके चाद्वैत-श्रवणे सति कथं तदैव न मुक्तिः शूद्राणाम्, ब्राह्मणादीनाम् इव । तद् इदम् अद्वैतं स्वीकृत्यान्यत्र नास्तिक्यम् एव यदि कश्चिद् उपन्यस्येत्, तदा तादृश-चार्वाक-मतम् अप्य् अविशिष्टम् अद्वैतिनाम्। अथोच्येत - सत्स्वपि सिद्धान्त-भेदेषु सर्वे पारमार्थिकेषु कस्यचिद् एव व्यावहारिक-सत्यत्वम्, अन्येषां व्यवहार-मध्य एव लोकान्तर-जन्मान्तरानुभवादिना कदाचित् संभवन्त्या बाध-चिन्तया प्रातिभासिकत्वम् एव सांप्रतं स्वीकर्तुम् इति नावैदिक-दर्शनानाम् आदर इति - तर्हि तुल्य-नयेन वैदिकेष्व् अपि दर्शनेष्व् इयम् एव गतिर् इति सर्व-वैदिक-दर्शन-साम्योपन्यासो भवतो मुधैव। यदि प्रातिभासिक-वैदिक-दर्शन-स्थायिनाम् अपि अद्वैत-साक्षात्कार-प्रसक्तौ प्रपञ्च-बाधाद् मोक्ष इति मन्यते, तद् एतत् नास्तिक-विषये ऽपि तुल्यम्। शेषम् अपशूद्राधिकरण-विरोध-वादे वक्ष्यामः॥</p>
<p>अन्यच्च - शारीरकं कृत्स्नं निर्विशेष-वस्तुमात्रं निरूपयतीति नाद्वैतिनो ऽपि गदितुं प्रगल्भन्ते; न च गदन्ति। श्रुतिष्व् इव शारीरक-सूत्रेष्व् अपि सगुण-ब्रह्म-तद्-अनुबन्धि-प्रस्ताव एव तद्-बुद्ध्या ऽपि भूयान्। निर्विशेष-परतया तत्-संमत-कतिपयांशस्यापि सविशेष-विषयत्वम् एव सम्यङ्-निरूपयन्ति तद्-अन्ये। तावन् मात्रे विशिष्टाद्वैति-वादस्याद्वैतिभिः स्वीकर्तव्यत्वायोगे ऽपि अवशिष्टं सविशेष-विषयं प्रपञ्चनं कार्त्स्न्येनाद्वैति-संमन्तव्यम् एव। विशिष्य च सकल-वैदिक-दर्शन-प्रवृत्तिं सहमानैर् अद्वैतिभिः व्यावहारिक-दशोत्तीर्ण-दशानङ्गीकारिविशिष्टाद्वैति-निरूपिताः व्यवहारभाविनः जीवाणुत्वानेकत्व-धर्म-भूत-ज्ञानवत्त्व-सर्वेश्वर-नियम्यत्व-तच्-छरीरत्व-तद्-आराधकत्व-तत्-प्राप्यकत्वादयः श्रुत्या प्रतिपाद्यमानाः न प्रतिक्षेपम् अर्हन्तीति तद्दूषण-प्रपञ्चनम् अद्वैतिनाम् अनावश्यकम् एव। एवञ् च श्रुति-स्वारस्यम् इव सूत्र-स्वारस्यम् अपि नान्यथितं भविष्यति।</p>
<p>अथ सविशेषोपासनं मन्दाधिकारिकम् इति मुख्याधिकारिक-निर्विशेष-ज्ञान-संपत्तये ऽद्वैत-प्रचार इति चेत् - एवम् इयता कालेन प्रचारितेनाद्वैत-शास्त्रेण निष्पन्नम् अद्वैत-ज्ञानम् अनुवृत्तवन्तः कतिचित् निर्दिश्यन्ताम्। एक-जीव-वादे स्थित्वा भवद्भिर् एवोच्यते, “शुको मुक्तो वामदेवो मुक्त इत्यादिकं मिथ्या। प्रपञ्चस्या-निवृत्तत्वाद् इति। अतो न कश्चित् गणयितुं शक्यते। अनेक-जीव-वादे स्थित्वा ऽप्य् आलोचयत -&lsquo;या निशे&rsquo;ति गीता-भाष्ये ह्य् एवम् उक्तम् &ldquo;प्राग्-विद्योत्पत्तेर् अविद्या प्रमाण-बुद्ध्या गृह्यमाणा क्रिया-कारक-फल-भेद-रूपा च सती सर्व-कर्म-हेतुत्वं प्रतिपद्यते; नाप्रमाणा-बुद्ध्या गृह्यमाणायाः कर्म-हेतुत्वोपपत्तिः। &lsquo;प्रमाण-भूतेन वेदेन मम चोदितं कर्तव्यं कर्म&rsquo; इति हि कर्मणि कर्ता प्रवर्तते; न, &lsquo;अविद्या-मात्रम् इदं सर्वं निशेव&rsquo; इति&rdquo; इति। अत्र वेदस्य यया युक्त्या प्रवर्तकत्वाभाव उक्तः, तथैव युक्त्या प्रत्यक्षानुमानादेर् मानान्तरस्याप्य् अप्रवर्तकत्वम् अकामेनापि</p>
<p>स्वीकार्यम्। मूल-भूता विद्या-विवेकस्याविशिष्टत्वात्। एवं सर्व-कर्म-विरतः तत्त्वज्ञानी कश्चिद् अद्वैती कः ?उच्यताम्। परमहंसानाम् अपि पूर्वेषाम् ईदृशी स्थितिः साधयितुं न पार्यते। किम् उतान्येषाम्। अद्यत्वे संन्यासिनस् त्व् अविपतयो ऽनधिपतयो वा गृहस्थान् अतिशेरते वैदिक-लौकिकेषूच्चावचेषु जपोपासन-वर्णाश्रम-धर्म-प्रपञ्च-यात्रानिर्वहण-प्रभेदेषु। न हि सर्वम् इदं बाधितानुवृत्ति-प्राप्तम् इति वक्तुं कश्चिद् उत्सहेत। अद्वैत-निष्ठा-सिद्धि-शेषतयैव सर्वम् इदम् आद्रियत इति चेत् - तद् एतद् उदर-भरणार्थम् आमरणमशेष-वृत्ति-विषयाविशेष-विहित-लौकिक-लोक-प्रवृत्ति-प्रतीकाशम् अधिकं वा गृहस्थे कस्मिंश्चिद् एवं न भवितुम् अर्हतीति निर्विवादम्। एवम् अनादेः कालात् सविशेष-ब्रह्म-बहु-विध-देवतान्तर-प्रभु-धनिक-पण्डितादि-विविध-भावानुभावनया परिभ्राम्यन्त इमे, मुख्यः कश्चिद् अस्ति सिद्धान्त इति अनर्थक्रियाकारि-व्याहाराभिवर्धनेन शाखोपशाखोपचयाय प्रबन्ध-निर्माण-प्रचारणादिना च कस्याधिकारिणः कमुपयोगं कल्पयन्ति ? एकैको ऽपि जीवो भुवि स्व-जीवन-दशायां यदि निर्विशेषं साक्षात्कर्तुम्, संपन्ने साक्षात्कारे यथा स्थातव्यं तथा स्थातुञ् च न प्रभवति, तर्हि किम् इतः कर्तव्यम् अस्ति? सविशेष-ब्रह्मोपासने तद्-उपयोगिनि कर्म-कलापे च प्रयतितव्यम्। तत्र ऐहिकानि फलान्य् उपेक्ष्य आमुष्मिकेषु घटमानेन यथा देहातिरिक्त आत्मा कर्ता भोक्ता विज्ञातव्यो ऽस्ति - अत एव जैमिनीयाः यावद् अपेक्षित-विज्ञानेनापेक्षित-संपत्तौ नाधिके व्यापरितव्यम् इति देवता-स्वरूप-शोधनादिष्व् अपि न सजन्ति। कञ्चुकोपरि माल्य-निक्षेपस्य कञ्चुक-धारि-शरीरान्तर्वर्ति-जीवात्म-तृप्तिकरत्वम् इव देवता-शब्द-प्रयोगमात्रे ऽपि तद्-अर्थ-तत्त्व-संबन्धो वस्तु-स्थितो न व्याहन्यत इति। एवं कर्तृ-गत-ज्ञानानन्दादि-रूपत्वम् अपि कर्म-व्यग्राणां नापेक्षितम् इति संप्रतिपद्यन्ते - तथा सगुणं ब्रह्म वासुदेवादिकम् उपसंपद्य सालोक्य-सारूप्यादि प्राप्य तद्-अधीन-भोग-प्राप्तये यावद् वेदितव्यम् उपासनाद्य्-अनुष्ठान-काल-स्थितं फल-काल-भावि च स्वात्म-स्वरूप-गुणादि, तावद् विदित्वा तत्र श्रद्दधानेन च भाव्यम्। न च निर्गुण-वाक्यानां सगुण-वाक्य-सापेक्षत्ववत् सगुण-वाक्यानां निर्गुण-वाक्य-सापेक्षत्वम् अस्ति। प्रत्युत प्रपञ्चापलाप-प्रयोजक-ज्ञान-संभावनया सगुण-ब्रह्माद्य्-आमुष्मिकार्थेष्व् अश्रद्धावल्लरी पर्यायतो नास्तिक्यम् एव प्रसुवीत। तत् सत्यम् अद्वैतिभिर् अप्य् अनद्वैति-सरणिर् एवानुसर्तव्या स्वयम् आ-प्रायणम् इति स्थिते किम् अर्थो ऽयम् अद्वैत-स्थापन-कोलाहलः?</p>
<p>यत् विशिष्टाद्वैतिभिर् उपदिश्यते, तत् तावन् निर्विवादम् अद्वैति-स्वीकृतम्, कार्योपयोगि च स्वीकर्तव्यञ् च। यत् तु निर्विशेषं किञ्चित् तत्राद्वैति-व्यतिरिक्तैः सर्वैर् एव वैदिकैर् अवैदिकैश् च प्रमाणासंभवस्य प्रपञ्चनात् तत् सर्वथा बाध्यं वा सविवादं वा। कार्यानुपयोगित्वं तु निर्विवादम्। सर्वेषाम् अपि वेद-वाक्यानां सविशेष-परत्व एव स्वारस्यम् इति समर्थयन्ते च सर्वे वैदिकाः। सांख्यादयश् च। &lsquo;अथापि यदि कदाचित् तथापि तत्त्वं भवेत्, तर्हि तद्-अधिकारिणो मुख्याधिकारिणः किले&rsquo;ति चेत् - तदपि तत्त्वं नेति शून्य-वादिनो मतं यदि भवेत्, तद्-अधिकारिणस् ततो ऽपि मुख्या भवेयुर् इति तद् अप्य् आदरणीयं स्यात्। वेदस्यार्थः स न भवतीति चेन् न - &ldquo;प्रकृतैतावत्त्वं हि प्रतिषेधति, ततो ब्रवीति च भूयः&rdquo; इति सूत्रे ब्रह्मापि निषिध्य वेदार्थस्य वर्णनं केनचित् कृतम् इति सूत्र-भाष्यत एव ज्ञायमानतया सो ऽपि वेदार्थो भवेत्। स तत्र परिहृत इति चेत् - तथैवाद्वैतम् अपि शारीरके तत्रैव सूत्रे, सर्वतश् च, अन्यत्र चानद्वैतिभिः प्रतिक्षिप्तम् इति सो ऽपि न वेदार्थ इति तुल्यम्।</p>
<p>अपि च वैदिक-मत-स्थापन-प्रयासः किं जगदप्रलाप्य-द्वैत-विज्ञान-दृष्ट्या, आहो खिद् अन्य-दृष्ट्या ? &ldquo;तैर् वेदाप्रामाण्यस्य च वैदिक-लोक-तद्-अनुष्ठान-तत्-फल-तद्-अतिरिक्त-सर्व-प्रपञ्चापारमार्थ्यस्य चाध्यवसितत्वेन पर-हितार्थ-प्रवृत्तेर् असंभावितत्वात्। स्व-भिन्न-स्वापेक्षित-फल-लेशाभावेन, स्व-सिद्धि-प्रतिबन्धकतया च स्वार्थ-प्रवृत्तेर् अप्य् असंभवात्। परमार्थतया जगन् मन्यमानाश् च स्वार्थं परार्थञ् च सर्वतोमुखं प्रवर्तमानाः अपेक्षितं स्थापयितुं प्रभवन्तीति न तत्राद्वैति-मुख-निरीक्षणम् इमे चिकीर्षन्ति। &lsquo;अद्वैत-मते विस्रम्भेणावतीर्णानां परस्सहस्र-संशय-सागर-संप्लवा-पतित-मज्जनानां मज्जनानां रक्षणाय मम प्रवृत्तिर्&rsquo; इत्यद्वैत-ज्ञानी मन्यत इति चेत् - तेषाम् अपरमार्थताम् अविद्वान् अयं कथम् अद्वैत-विज्ञानी? विद्वांश् चेत् कथं व्याप्रियेत? अपरमार्थता-ज्ञानम् अस्ति; तथापि न तेषां बाध इदानीम् इति चेत् - शङ्खे पीतस्यापारमार्थ्य-ज्ञानम् अस्ति; पीत-रूप-बाधस् तु न जात इति पीत-कार्यं ततो ऽपि तर्हि निवर्तयेल् लोकः। अधिकं बाधितानुवृत्ति-विचारे वक्तव्यम् ॥</p>
<p>वस्तुत एवम् अनर्थ-कराद्वैत-स्थापन-श्रद्धा-विजृम्भितम् अशेषतः परित्यज्य सविशेष-ब्रह्म-देवता-पारम्य-याथात्म्य-निर्णये प्रवृत्तिर् अद्यत्वे अनद्वैतिनाम् इवाद्वैतिनाम् अपि युज्यते, येन सर्वे सगुणोपासन-प्राप्य-पुरुषार्थ-प्रतीक्षाः तत्र परम-पुरुषार्थ-निर्धारणेन समुचिते शास्त्रार्थे श्रद्दधीरन्। अस्ति खल्व् अनद्वैतिभिः सार्धम् अद्वैतिनाम् इव तेषां परस्परम् अपि मत-भेदः। तादृशं सर्वं कार्य-करम् उपेक्ष्याकार्यकरे ऽनपेक्षिते स्वयम् अप्राप्ये चाद्वैते अभिमान-भूमानं वहन्त इमे सर्वमन्यं भेदं प्रस्मृत्य वयम् अद्वैतिन इत्येकीभवन्ति। एवं निर्णेयम् अर्थम् अनिर्णीयोभयतो भ्रष्टा मा भूवन्न् इति सगुण-ब्रह्म-याथात्म्य-संशीलने तैर् व्यापरितव्यम् इति परम् आप्ताः कारुणिका अध्यवस्यन्ति। अद्वैत-श्रद्धावद्भिर् अपि कथं स्थेयम् इति प्रबोध-चन्द्रोदय-कार एवोपदिशति। तत्र तृतीये ऽङ्के कापालिकादीन् हेय-कोटौ परिगणय्यैव तुरीये ऽङ्के,</p>
<blockquote>
<p>अमुष्य संसार-तरोर् अबोध-मूलस्य नोन्मूल-विनाशनाय।
विश्वेश्वराराधन-बीज-जातात् तत्त्वावबोधाद् अपरो ऽभ्युपायः॥</p></blockquote>
<p>इति तत्त्व-ज्ञानद् एव मोक्ष इति वर्णनावसरे तत्-कारणत्वेन विश्वेश्वराराधनम् अपि निरदैक्षत्। विश्वेश्वर-शब्दस्य जगन्नाथ इति तन्-नाटक-व्याख्यायां प्रतिपदम्। स्वरसतो जगन्नाथ-पदं पुरुषोत्तम-ग्राहि; विश्वेश्वर-पदञ् च काशीनाथ-शिव-ग्राहि। शिवस्य ज्ञान-हेतुत्वञ् च सर्व-संमतम्, &ldquo;शङ्करात् ज्ञानम् अन्विच्छेत् मोक्षम् इच्छेत् जनार्दनात्&rdquo; इति स्मरणात्। एवं वदन्न् एव विष्णु-भक्ति-विकलस्य विश्वेश्वराराधनं न फलायालम् इत्य् अध्यवसाय विष्णु-भक्ति-प्रपञ्चन-परायण एव राज्ञो विजय-प्रस्तावेन वाराणसीम् उपगतस्य सारथिना प्रति-बोधनावसरे, “यत्रैते मरुतो ऽपि गृहीत-पाशुपत-व्रताः धूलिम् उद्धूलयन्तः तापसा इव लक्ष्यन्ते&rdquo; इति अथर्व-शिरः-प्रोक्त-पाशुपत-व्रत-चर्यया तत्र मुक्ति-मार्ग-निरतान् उपमान-विधयोपक्षिप्य राज्ञो मुखेनापि &ldquo;चेतः कर्षति चन्द्र-चूड-वसतिर् विद्येव मुक्तेः पदम्&rdquo; इति विश्वेश्वरालयम् अपि प्रशस्यानैर्भर्येण तद्-अतिलङ्घ्य,</p>
<blockquote>
<p>&ldquo;पश्य पश्य तद् इदं सुर-सरित्-परिसरालङ्कार-भूतं भगवतः पावनम् अनादेर् आदि-केशवस्य विष्णोर् आयतनम्&rdquo;</p></blockquote>
<p>इति सूते विज्ञापितवति,</p>
<p>एष देवः पुरा-विद्भिः क्षेत्र-सात्मेति गीयते अत्र देहं समुत्सृज्य पुण्य-भाजो विशन्ति यम् ।</p>
<p>इति सहर्षं प्रशंसतो राज्ञो मुखेन दण्डवत्-प्रणम्येव कृते दण्डके, &lsquo;वैकुण्ठ-भक्तस्य लोकस्य संसार-मोहच् छिद्रं देहि बोधोदयं देव तुभ्यं नमः&rdquo; इत्य् अनेन विष्णोर् एव तत्त्ववोध-हेतुत्वम् अपि दर्शयति। इदम् अनुसृत्य &lsquo;विश्वेश्वराराधन-बीज-जातात्&rsquo; इति पूर्व-लोके विश्वेश्वर-पदेन वा बीज-पदेन वा विष्णोर् अपि विवक्षितत्वं विमृश्यावधार्यम्। अथ संग्राम-समये विष्णु-भक्त्याः शालिग्रामे भगवतः क्षेत्रे चक्र-तीर्थे ऽवस्थानादिकं पञ्चमे ऽङ्के प्रस्तुत्य स-परिवारया विष्णु-भक्तयैव सर्वस्यापि पुरुषस्य निःश्रेयस-प्राप्तिं पूर्णेन नाटकेन न्यरूपयत्। एवं पाशुपत-व्रत-निष्ठ-भूयिष्ठायां विश्रुत-विश्वनाथायां वाराणस्याम् एव तद्-अतिलङ्घनेन आदि-केशवात्यन्त-प्रवण-मनसः श्री-कृष्ण-मिश्रस्याद्वैतिनो ऽद्वितीयस्य विष्णु-भक्ति-निष्ठा वरिष्ठा अद्वैत-श्रद्धा-जुषाम् अपि परेषां परमादर्शो भवितुम् अर्हति।</p>
<p>अद्वैतिषु हि केषुचिद् आपाततः सर्व-देवतैक्यवादिष्व् अपि प्रायः अविद्या-भेद-कृत-जीव-भेद-परामर्शिनः तत्तद्-अविद्या-कृत-ज्ञान-शक्ति-वैलक्षण्यतया देवा मिथो भिन्ना एवेत्य् आतिष्ठन्ते। तत्र ब्रह्म-शिव-गणेश-कुमारादि-कथा-परिशीलनेन पिता-पुत्र-भावादिकं संबन्धम् अपि स्वीकुर्वन्त्य् एव। एवम् अपि फल-विशेष-व्यासक्त-चेतसो गणेश-भास्करादि-पूजनैदम्पर्यं कतिचित् वहन्ति। एवम् अपि विवेचनावसरे प्राप्ते त्रिमूर्त्यतिरिक्तानां निकर्षं तिसृष्व् अपि मूर्तिषूत्कर्षम् अध्यवस्यन्त्य् एव। तास्वपि तारतम्य-चिन्तायां पुनर् नोत्सहन्ते। परं तु सूत्र-भाष्ये &ldquo;समान-नामरूपत्वात्&rdquo; इति सूत्रे, परमेश्वरानुग्रहाद् ईश्वराणां हिरण्य-गर्भादीनां कल्पान्तर-व्यवहारानुसंधानोपपत्तेः, “यो ब्रह्माणं विदधाति पूर्वं यो वै वेदांश् च प्रहिणोति तस्मै&rdquo;</p>
<p>इति ब्रह्मापरपर्यायात् हिरण्यगर्भात् त्रिमूर्त्यन्यतमभृतात् अन्यस्य सर्वजगत्कारणस्य निर्देशात्, कार्याधिकरणे ऽपि, जगत्कारणपरब्रह्मातिरिक्तस्य कार्यभूतस्य, ब्रह्मणा सह ते सर्वे संप्राप्ते प्रतिसञ्चरे&rdquo; इति निर्दिष्टस्य चतुर्मुखस्य उपासनप्राप्यत्वकथनात्, &ldquo;कार्यब्रह्मलोक-प्रलयप्रत्युपस्थाने सति, तत्रैवोत्पन्नसम्यग्दर्शनाः सन्तः तदध्यक्षेण हिरण्यगर्भेण सह अतः परं परिशुद्धं विष्णोः परमं पदं प्रतिपद्यन्ते&rdquo; इति हिरण्यगर्भादुपरि विष्णोर्वर्णनाच्च चतुर्मुखमूर्तिः इतरमूर्तिसमा नं भवितुम् अर्हति इति वक्तव्यं भवति। शिष्यते तु विष्णु-शिवमूर्तिद्वयम्। प्रायेण भाष्ये ईश्वर-महेश्वर-परमेश्वर-शब्दप्रयोगे देवताविशेषं कं तत्र निर्दिदिक्षति इति विमर्शे वैश्वानराधिकरणे मूर्धत्वादेः परमेश्वररूपत्वभाषणात् मूर्धत्वादेर्विष्णुरूपताया एव प्रसिद्धत्वाच्च नारायण एव परमेश्वर इति सूत्रभाष्ये ऽभिमत इति चिन्ता प्रसरन्ती न सहसा दूषयितुं पार्यते। पत्यधिकरणे च केवलनिमित्तकारणेश्वरवादिनां सांख्य-योगानुयायिनां तथा तार्किकाणाम् एवं माहेश्वराणां च पक्षो निरासि। माहेश्वराश्च शैवाः पाशुपताः कारुणिक-सिद्धान्तिनः कापालिकाश्च इति चत्वारः तान्त्रिकाः इत्याहुः। एवं पशुपति-महेश्वरादिपदवाच्यस्यैव आगमे ऽनुक्तम् अपि उपादानत्वं वेदोक्तत्वात् स्वीकार्यम् इति तु न अभाषि। अनन्तरे चोत्पत्त्यसंभवाधिकरणे, प्रकृतिश्च अधिष्ठाता च उभयात्मकं कारणम् ईश्वरो ऽभिमतो येषाम् तेषां पक्षस्य प्रत्याख्यानं कृतम्। अत्र पाञ्चरात्रविचारस्यैव क्रियमाणत्वात् ईश्वरपदं नारायणपरम् एव। &ldquo;भगवानेक एव वासुदेवः&rdquo; इत्यादिना च पाञ्चरात्रप्रक्रियामुपर्युपवर्ण्य, यो ऽसौ नारायणः परो ऽव्यक्तात् प्रसिद्धः परमात्मा सर्वात्मा, स आत्मना आत्मानम् अनेकधा व्यूह्यावस्थित इति तन् न निराक्रियते&quot; इति भाषमाणः नारायणस्य द्विविधम् अपि कारणत्वं कण्ठरवेणाह। गीताभाष्यारम्भे च, &ldquo;नारायणः परो ऽव्यक्ताद् अण्डम् अव्यक्तसंभवम्&rdquo; इति, प्रथमाध्यायावसाने च, &ldquo;इमं द्विप्रकारं धर्मं निःश्रेयसप्रयोजनम्, परमार्थतत्त्वं च वासुदेवाख्यं परब्रह्माभिधेयभूतम्&rdquo; इत्य् एवं नारायणपारम्यं स्पष्टम् उक्तम्। अतो नारायणमूर्तौ निष्ठा प्रतीयते। तथा, &ldquo;योगिनामपि सर्वेषां मद्गतेना</p>
<p>न्तरात्मना । श्रद्धावान् लभते यो मां स मे युक्ततमो मतः ॥ &quot; इत्यत्र रुद्रादित्यादिध्यानपरापेक्षया वासुदेवध्यायिनो युक्ततमत्वं भाष्ये व्यक्तमुक्तम् ।
सप्तमे च प्रतिपद्यते स महात्मा; एवमप्रतिपत्तौ कारणम्, तेस्तैः पुत्रपशुवर्गादिविपत्रैः अपहृतविवेकज्ञानाः वासुदेवादन्याः देवताः प्रपद्यन्ते । तेषां च कामिनां तां श्रद्धां स्थिरां स्वीकरोमि । तस्याः आराधितायाः देवतायाः कामान् मयैव सर्वज्ञेन कर्मफलविभागज्ञतया निर्मितान् ते लभन्ते । तेषां फलं विनाशि । एवं समानेऽप्यायासे मामेव न प्रतिपद्यन्ते अनन्तफलाय । अहो खलु कष्टतरं वर्तते इत्यनुक्रोश दर्शयति भगवान् &quot; इति सर्वं मुक्तकण्ठमाह । एवञ्चेतरदेवोपासनामपेक्ष्य नारायणोपासने नैर्भय निपुणमाविष्क्रियत एव ।
वासुदेवः सर्व&rdquo; मिति घट्टे, य एवं सर्वात्मानं मां नारायणं
&quot;
कचित् क्वचिद्वैश्वानर
एवं नारायण एव चतुर्मुखादिसर्वकारणत्वावधारणात् तत्त्वमस्यादिवाक्ये sपि तत्पदेन शतया प्रथमत उपस्थाप्यमानो नारायण एवेति गम्यते । कार्याधिकरणे च सगुणविद्याविषया गतिश्रुतयः&rsquo; इति वदन्, पञ्चाद्मिविद्यां प्रकृत्य गतिरुच्यते ; क्वचित् पर्यङ्कविद्याम् ; विद्या&quot; मित्यादिना अनेकसगुण विद्यापरिगणनावसरे पर्यङ्कविद्यामप्याह ; या कौपीतब्रिाह्मणगता विरजानयादिद्वारा प्राप्यवकुण्ठवर्तिश्रियः पतिगोचरेति स्पष्टम् । एवमत्र नभर्यादेव सर्वत्र प्रसिद्ध्यधिकरणे, &lsquo;यथा सालग्रामे हरिः &rsquo; इति हरेः पुरः स्फूर्तिः, तथा, &ldquo;&ldquo;याप्तेश्च समञ्जस&rdquo; मिति सूत्रे, यथा वा प्रतिमादिषु विष्ण्वादिबुद्धध्यास &quot; इति । एवं क्रियासमभिहारेणात्मत्वोपासनाधिकरणादावपि । &ldquo;भज गोविन्द &quot; मित्यादि चैतत्कर्तृकं प्रसिद्धमेव । अर्वाचीनानेकशङ्कराचार्यकृताः केचिन्निबन्धाः यद्यप्येतत्कर्तृका इति प्रचारं प्रापिताः सन्तिअथापि निर्विवादमदसीयत्वेन स्वीकृतमात्रमेवास्माकमिह ग्रहणकोटिमाटीकते ।
&quot;&rdquo;
&lsquo;परमते सूत्रस्वारस्य-भङ्ग&rsquo; प्रसाधनम्</p>
<p>९१
एवमादिशङ्कराचार्यादिसूक्तिषु स्पष्टं सतीप्वपि अद्वैतिनां सर्वदेवतैक्य मिति, त्रिमूर्ति साम्यमिति, विष्णुशिवसाम्यमिति व्यवहाराः, शिवगणेशसुब्रह्मण्यादिप्रावण्यं विष्णुविषयमपेक्ष्या तिशयितञ्च सर्वलोकप्रत्यक्ष दक्षिणदेशे परमनुभूयन्ते । एवं निर्विशेषाद्वैतस्य ग्रन्थैः स्थापनम् कीदृशसगुणोपासनं परमपुरुषार्थप्राप्तयन्तरङ्गभूतमित्यविवेचनं च न श्रेयस इति प्रतिबुध्य तत्रावतीय स्वाभिमतां सांप्रदायिक देवतां निर्णीय तदनुरोधेन स्वकीयां सविशेषनिष्ठामुपयोजयन्ति चेत् नूनमात्मने बहूपकृतं भविष्यति । अत्र केचित् — विष्णुपारम्यमातिष्ठमानैः शिवद्वेषः क्रियमाणोऽस्माकमसह्यो भवतीति शिवेऽभिमानं प्रदर्शयाम इत्याहुः । तद वक्तव्यम् विवेकिनां वैष्णवानां शिवद्वेषस्य न मात्रयाऽपि प्रसक्तिः । भागवतोत्तमः शिव इति साधूनां दर्शनम् । प्राञ्चः, “विधिशिवसनकाद्यैर्ध्या तुमत्यन्तदूरम्&rdquo; इति भगवन्तं स्तुवन्तः शिवस्य स्वापेक्षया परममुत्कर्षमुद्घाटयन्ति । &quot; सर्वज्ञो रुद्र&quot; इति च श्रीदेशिकचरणाः । किम् ? न कुत्रापि देवतायां द्वेषलेशलवोऽपि श्रीवैष्णवानाम् । तर्हि कथं न पूजयन्तीति चेत् — अन्यदेतत् । &quot; अन्तवत्तु फलं तेषामिति गीतैव तदाराधनस्य फलं क्षुद्रमित्याह । प्रतिबुद्धा न सेवन्ते यस्मात् परिमितं फलम् &quot; इति च स्मर्यते । श्रीविष्णुपुराणे च, &ldquo;शुभाश्रयः स चित्तस्य सर्वगस्याचलात्मनः । त्रिभावभावनातीतो मुक्तये योगिने नृपः ॥ अन्ये तु पुरुषव्याघ्र ! चेतसो ये व्यपाश्रयाः । अशुद्धास्ते समस्तास्तु देवाद्याः कर्म योनयः ॥&rdquo; इत्यत्र (6-7 ) श्रीधरीयेऽप्युक्तम् – “ अन्यदेवता निन्दया भगवन्मूर्तिधारणामेव दृढीकरोति &quot; इति ।
1
&quot;
शिव इति
पाञ्चरात्राधिकरणे बहुष्वंशेषु पाञ्चरात्रप्रामाण्ये सत्येव जीवोत्पत्त्यादि परतया प्रतीयमानवाक्यमात्रस्याप्रामाण्यं शाङ्करभाष्यसंमतमिति प्रागेवावोचाम । तत्र प्रथमसूत्रे भाष्ये, &quot; प्रतिषेधिप्यति चाचार्यो जीवस्योत्पत्तिम्, नात्मा श्रुतेर्नित्यत्वाच्च ताभ्यः&quot; इति पंक्तिरस्ति । &quot; उत्पत्त्यसंभवादिति सूत्रस्य सूत्रकाराभिमतरीत्याऽर्थ भाषमाणः कथं सूत्रकारवचनमेव तत्र प्रमाणयति । तेन ज्ञायते मध्ये कश्चिदाशङ्कते &quot; उत्पत्त्यसंभवा&quot; दिति सूत्रं पूर्वपक्ष
९२</p>
<p>सूत्रमस्तु ; &ldquo;विज्ञानादिभावे वा &quot; इति च सिद्धान्तसूत्रम् । तेनोत्पत्ति&rsquo; रेव स्थाष्यते पाञ्चरात्रवत् सूत्रकारेणापीति । तत्परिहारार्थमियं पङ्क्तिः न हि सूत्रकृतो जीवोत्पत्तिरिष्टा स्यात् । तेन स्पष्टमेव,
नात्मा श्रुते&rdquo; रिति
तन्निषेधादिति । एवं भाषमाणश्चायं पूर्वपक्षसिद्धान्तोभयपरतया सूत्रविभागं पूर्वाचार्यकृतं परासितुमिच्छतीति ज्ञायते ।
एतदाशयश्च पूर्वाभिमतयथाव
।
स्थितार्थव्युत्पादनेन श्रीभाष्ये निरस्तः । एवं शाङ्करभाष्ये पाश्चरात्रांशिकाप्रामाण्यपरे सत्यपि तदनुयाय्यपि भामतीव्याख्याता कल्पतरुकारः पाञ्चरात्रम्यांशतोऽप्रामाण्यममृप्यमाणः पाञ्चरात्रे जीवोत्पत्तिश्रुतिर्गौणीत्याह । पाञ्चरात्रे श्रुतां जीवोत्पत्तिमेव परमार्थतया स्वीकृत्य श्रुतिध्वनुत्पत्तिवचनमेव गौणं कस्मान्न नीयत इत्याशङ्कामपि परिहरन् ह्येवमाह, &ldquo;बुद्धिपूर्वकृतिः पाञ्चरात्रं निःश्वसितं श्रुतिः । तेन जीवजनिस्तत्र सिद्धा गौणी नियम्यते &quot; इति । न हि &lsquo;यजमानः प्रस्तरः,&rsquo; &lsquo;आदित्यो यूपः&rsquo; इत्यादौ गोण्याश्रयणमप्रामाण्यस्थापनाय । &lsquo;अनाप्तवाक्यानां भ्रान्तिप्रमादविप्रलिप्सादिमूलत्वादप्रामाण्यान्नार्थान्तरकल्पनार्थे यतितव्यम् ; आप्तवाक्यानां तु अप्रामाण्यायोगात् विवक्षितार्थं लक्षणया गौण्या वा संपाद्य प्रामाण्यमा स्थेयम्&rsquo; इति नियमात् भगवन्मुखोद्गते च पाञ्चरात्रे कथमप्यप्रामाण्यसंभावनाया अयोगात यजमानप्रस्तरादिवत् गौण्याश्रयणेन प्रामाण्यं संपाद्यमिति कलयन् कल्पतरुकारो भवद्भाष्यं परास्यतीति वा, तदपि गौण्या नेयमिति वा मन्यत इत्येव स्वीकार्यम् । आह च भगवतः परमाप्तत्वं तत्रैव, &ldquo;पाञ्चरात्रकर्तुर्वासुदेवस्य वेदादेव सर्वज्ञत्वावगमात् कपिलपतञ्जल्यादीनाञ्च जीवत्वात् पाञ्चरात्रस्य पुराणेषु बुद्धादिदेशनावत् व्यामोहार्थमीश्वरप्रणीतत्वाश्रवणात् न योगाद्यधिकरणगतार्थता &quot;
इति । पूर्ण प्रामाण्ये च पादसङ्गतिः कथमिति कलयश्चाह &quot; अवान्तरसङ्गतिवशादिह . पादेऽस्य लेखः &quot; इति । प्रागेव चास्माभिरत्र संगत्यंशे वक्तव्यमुक्तम् । इतः प्राक्तने च पत्यधिकरणे यथामूलम्
शैवादेरप्रमाणत्वं स्वयमप्यभ्युपागमत् । असोढशिवपारम्यो विष्णुप्रावण्यमुज्जगौ
॥ ४२ ॥
&lsquo;परमते सून&rsquo; प्रसाधनम्
यदहि तत्र स एव कल्पतरुकारः &mdash;
तत्सुखाद्वैत बोधात्मस्वभावहरये नमः ।
वेदान्तैकप्रमाणाय कुतर्काणामभूमये ॥ &quot;
s
इतीति पश्यतास्य कल्पनरुकृतोऽपरिमितां विष्णुभक्तिम् । तत् व्यक्तम्, विष्णुनामा स वेदेषु वेदान्तेषु च गीयते इति पराशरोक्तरीत्या वेदान्तवेद्यो हरिरेव; न तु हरादिरिति दृढमयमभिप्रतीति । एवं पाञ्चरात्रस्य व्यामोहकत्वाभावे कल्पतरुकारेण प्रतिष्ठापितेऽपि यत् परिमळकारः एकायनशाखायामविस्रम्भमावहन्, शुक्लयजुर्वेदिनश्च दूषयन् पाञ्चरात्रस्य व्यामोहकलं वक्तुमुद्यम्य मूलविरोधात् विभ्यत्, &lsquo;मनोदीपिकायां मनोभातं सर्वं वक्तुमुचित&rsquo; मिति कृतां मनोदीपिकां निर्दिशन्नेव विरमति स्म, शैवग्रन्थांश्चानेकान् आरचयत्, तत एवायमाधुनिकः शैवाभिनिवेश कल्पितः क्षोभः । एवंस्थिते श्रीभाष्यसरणिचोरत्वेन प्रसिद्धश्रीकण्ठभाष्यं शैवं शाङ्करभाष्यादपि पूर्वत्वेन केचिद् वक्तमुयुञ्जते । अहो ! अभिनिवेशः ! अहो ! तदनुगुणं श्रीकण्ठभाष्यनिर्माणनैपुण्यम् !
(C
प्रायश्च प्रपन्नाः फलार्थव्यापारतो विरमन्ति । आज्ञानुज्ञा विभागेन द्विधा स्थितायां शास्त्रीयपद्धतौ आज्ञामात्रव्यापृताः, अनुज्ञामप्यौचित्ये सत्येव कुर्वाणाः अन्यदोपेक्षमाणाः प्रपन्नाः अनावश्यकेषु कार्येषु नैव सजेयुः । प्रत्युत देवतान्तरतो निवृत्तिकारणं शास्त्रीयं लौकिकञ्चास्तीति च ते मन्यन्ते । तावता तेषां न द्वेषलेशोऽपि । एवम्भूतान् अद्वेषिणः वैष्णवान् द्वेषिणः कल्पयन्त इमे, शप्यमानस्य यत् पापं शपन्तगधिमच्छति &quot; इत्यादिनीत्या स्वयमपि द्वेषिभिरनुभायं फलं भजेरन्नित्यनुक्रोशन्ति च । पृच्छन्ति च, वैष्णवः शिवद्वेषी इत्येतदर्थं शिवाभिमानः क्रियते चेत्, तावता कथं शास्त्रगतिरनुसृता स्यात् ? शिव एव परम इति श्रुतिस्मृतीतिहासपुरस्सरं तथा संप्रदायपुरस्सरश्च स्थापयन्तो यदि तदेकान्त्यं भजेरन्, तच्छोभेत । अथ भारतभागवतरामायणपरायणाः सन्तो नारायणपारम्यं निष्क्रष्टुं पारयन्ति, तर्हि तथैवाऽनुवर्तन्ताम् । तावता देवतान्तरपूजाः परित्याज्या इति न ब्रूमः । तत्तत्फलकामनया तत्र तत्र
૪
परमार्थभूपणे
प्रवृत्तेरासृष्टिसन्ततत्वात् । तथापि मुख्यामुख्यविचारेण सरणिमेकामनुसृत्य
श्रेयो विन्दन्तु ।
दैवमस्तु यथायोगं तात्त्विकं व्यावहारिकम् । अव्यत्यये तु तस्य स्यादैकरस्यं बहुत्र नः
प्रायो भेदस्य सर्वत्र क्लृप्त्यैव परितुप्यताम् ।
स्यादिष्टः क्षोभ एतादृक् सामरस्यं सुखाय नः
• ॥ ४३ ॥
॥ ४४ ॥
तत् किमनेन, &lsquo;वैदिकावैदिकदर्शनानि सर्वाणि समानी&rsquo;ति वा, वैदिकानि परं समानी&rsquo;ति वा केवलमाचरणविरुद्धव्याहारमात्रेण । पारमार्थिकं तत्त्व यथा किञ्चित्, तथा व्यावहारिकं तत्त्वमप्येकरूपं मन्तव्यम् । अन्यत्तु नानामतिकल्पितमखिलं भवद्भिः प्रातिभासिकं ग्राह्यम् । तथा च शारीरकविचारितं ब्रह्म निर्विशेषं किञ्चिदिति निरूपणमपेक्ष्याद्यत्वे अशेषजनापेक्षितं निरूपणं तावदिदमेव यदस्मिन् शारीरक एव प्राधान्येन वा अप्राधान्येन वा आदित आ समाप्तेर्निरूपितं सविशेषं ब्रह्म किं तत्, यस्य संराधनेन श्रेयो विन्देमेति । अलं बहुना ॥
}
तत् सिद्धं शतदूषण्यां षट्षष्टितमवादतया स्थितस्य &lsquo;परमते सूत्रस्वारस्य-भङ्ग&rsquo; वादस्य परीक्षणं, शतभूषण्याम् प्रथमं तन्निबन्धनञ्च नाद्वैतीष्टसाधकम् ; प्रत्युत स्वारस्य-भङ्गस्यानिष्टम्य भङ्गयन्तरेणाङ्गीकाराविष्कारकमेवेति ॥
वेदव्याससुदर्शनार्यविहिता श्रीभाव्यटीका वद
त्यस्वारस्यमशेषसूत्रगतमप्यद्वैतमार्गेषु यत् ।
आचार्याः शतदूषणीप्रकरणेऽप्याहत्य भङ्गयन्तरं
यच्चाहुः, परिशीलने तदखिलं दिङ्मात्रमेतत् ध्रुवम्
नास्ति स्वारस्यलेशोऽप्यवगमनविधौ निर्विशेषस्य सत्यं
शास्त्रे शारीरकेऽस्मिन् तदिह बहुमुखं ताडयते जैत्रभेरी । नास्त्येवं निर्विशेषप्रवचनफलमप्यद्य मीमांस्यतां तत्
11 84 11
किं तत्, यत् ध्येयमिष्टं सगुणमिह मिंत ब्रह्म तच्छ्रेयसे वः ॥ ४६ ॥
&lsquo;परमते सूत्रस्वारस्य-भङ्ग प्रसाधनम्
एकैकसूत्रपरसंमत हृप्यरीति
भङ्गप्रपञ्चनमिहास्ति पृथग्विधेयम् । यत्किञ्च मुख्यमिह नः शतभूषणीस्थ
दुष्टार्थदूषणविधौ प्रतिबोधितं तत् परसिद्धान्तदोषाणां भविष्यति विवेचनम् । तत्रापि सूत्रासारस्याद्येवं व्यक्तीभविष्यति
श्रितवेदमौलिदेशिकवपुषा विहितः प्रसाधितोऽचैवम् ।
सूत्रस्वरसवि-भङ्गः परमतगोऽन्तः सता हयास्येन
श्रीमद्भयो रङ्गरामानुजमह । देशिकेभ्यो नमः ।
९५
॥ ४७ ॥
11 8 6 11
॥ ४९ ॥</p>
<p>श्रीः
श्रीमते निगमान्तमहा देशिकाय नमः ।</p>

  </div>
</article>


        

        



    <aside class="card border noPrint" id="section-tree-item-tattvam_venkaTa-nAtha-shAkhA_venkaTanAthaH_shata-dUShaNI_uttamUru-vIrarAghava-paramArtha-bhUShaNam_01_paramate_sUtrasvArasya-bhangaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAnujIyam/tattvam/venkaTa-nAtha-shAkhA/venkaTanAthaH/shata-dUShaNI/uttamUru-vIrarAghava-paramArtha-bhUShaNam/01_paramate_sUtrasvArasya-bhangaH/">०१ परमते सूत्रस्वारस्य-भङ्गः </a>
            <a data-toggle="collapse" href="#section-tree-item-body-tattvam_venkaTa-nAtha-shAkhA_venkaTanAthaH_shata-dUShaNI_uttamUru-vIrarAghava-paramArtha-bhUShaNam_01_paramate_sUtrasvArasya-bhangaH_md" role="button" aria-expanded="false" aria-controls="section-tree-item-body-tattvam_venkaTa-nAtha-shAkhA_venkaTanAthaH_shata-dUShaNI_uttamUru-vIrarAghava-paramArtha-bhUShaNam_01_paramate_sUtrasvArasya-bhangaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-tattvam_venkaTa-nAtha-shAkhA_venkaTanAthaH_shata-dUShaNI_uttamUru-vIrarAghava-paramArtha-bhUShaNam_01_paramate_sUtrasvArasya-bhangaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ परमते सूत्रस्वारस्य-भङ्गः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAnujIyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAnujIyam/actions/workflows/build.yml"><img src="https://github.com/vishvAsa/rAmAnujIyam/actions/workflows/build.yml/badge.svg"> Built </a> on 2025 Sep 27 11:49:57 UTC. (<a href="http://google.com/search?q=11%3a49%3a57%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
